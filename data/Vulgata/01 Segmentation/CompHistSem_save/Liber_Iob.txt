1100000001	liber iob caput 1 vir erat in terra hus, nomine iob: et erat vir ille simplex, et rectus, ac timens deum, et recedens a malo.	2020-04-20	Liber_Iob
1100000002	natique sunt ei septem filii, et tres filiae.	2020-04-20	Liber_Iob
1100000003	et fuit possessio eius septem millia ovium, et tria millia camelorum, quingenta quoque iuga boum, et quingentae asinae, ac familia multa nimis: eratque vir ille magnus inter omnes orientales.	2020-04-20	Liber_Iob
1100000004	et ibant filii eius, et faciebant convivium per domos, unusquisque in die suo.  et mittentes vocabant tres sorores suas, ut comederent et biberent cum eis.	2020-04-20	Liber_Iob
1100000005	cumque in orbem transissent dies convivii, mittebat ad eos iob, et sanctificabat illos: consurgensque diluculo, offerebat holocausta pro singulis.  dicebat enim: ne forte peccaverint filii mei, et benedixerint deo in cordibus suis.  sic faciebat iob cunctis diebus.	2020-04-20	Liber_Iob
1100000006	quadam autem die, cum venissent filii dei ut assisterent coram domino, affuit inter eos etiam satan.	2020-04-20	Liber_Iob
1100000007	cui dixit dominus: unde venis?  qui respondens, ait: circuivi terram, et perambulavi eam.	2020-04-20	Liber_Iob
1100000008	dixitque dominus ad eum: numquid considerasti servum meum iob, quod non sit ei similis in terra, homo simplex et rectus, ac timens deum, et recedens a malo? cui respondens satan, ait: numquid iob frustra timet deum? nonne tu vallasti eum, ac domum eius, universamque substantiam per circuitum; operibus manuum eius benedixisti, et possessio eius crevit in terra? sed extende paululum manum tuam et tange cuncta quae possidet, nisi in faciem benedixerit tibi.	2020-04-20	Liber_Iob
1100000009	dixit ergo dominus ad satan: ecce universa quae habet in manu tua sunt: tantum in eum ne extendas manum tuam.  egressusque est satan a facie domini.	2020-04-20	Liber_Iob
1100000010	cum autem quadam die filii et filiae eius comederent et biberent vinum in domo fratris sui primogeniti,nuntius venit ad iob, qui diceret: boves arabant, et asinae pascebantur iuxta eos:et irruerunt sabaei, tuleruntque omnia, et pueros percusserunt gladio: et evasi ego solus, ut nuntiarem tibi.	2020-04-20	Liber_Iob
1100000011	cumque adhuc ille loqueretur, venit alter, et dixit: ignis dei cecidit e caelo, et tactas oves puerosque consumpsit: et effugi ego solus, ut nuntiarem tibi.	2020-04-20	Liber_Iob
1100000012	sed et illo adhuc loquente, venit alius, et dixit: chaldaei fecerunt tres turmas, et invaserunt camelos, et tulerunt eos, necnon et pueros percusserunt gladio: et ego fugi solus, ut nuntiarem tibi.	2020-04-20	Liber_Iob
1100000013	adhuc loquebatur ille, et ecce alius intravit, et dixit: filiis tuis et filiabus vescentibus et bibentibus vinum in domo fratris sui primogeniti,repente ventus vehemens irruit a regione deserti, et concussit quatuor angulos domus: quae corruens oppressit liberos tuos, et mortui sunt: et effugi ego solus, ut nuntiarem tibi.	2020-04-20	Liber_Iob
1100000014	tunc surrexit iob, et scidit vestimenta sua: et tonso capite corruens in terram, adoravit,et dixit: nudus egressus sum de utero matris meae, et nudus revertar illuc.  dominus dedit, dominus abstulit; sicut domino placuit, ita factum est.  sit nomen domini benedictum.	2020-04-20	Liber_Iob
1100000015	in omnibus his non peccavit iob labiis suis, neque stultum quid contra deum locutus est.	2020-04-20	Liber_Iob
1100000016	caput 2 factum est autem, cum quadam die venissent filii dei, et starent coram domino, venisset quoque satan inter eos, et staret in conspectu eius,ut diceret dominus ad satan: unde venis?  qui respondens ait: circuivi terram, et perambulavi eam.	2020-04-20	Liber_Iob
1100000017	et dixit dominus ad satan: numquid considerasti servum meum iob, quod non sit ei similis in terra, vir simplex et rectus, ac timens deum, et recedens a malo, et adhuc retinens innocentiam?  tu autem commovisti me adversus eum, ut affligerem eum frustra.	2020-04-20	Liber_Iob
1100000018	cui respondens satan, ait: pellem pro pelle, et cuncta quae habet homo dabit pro anima sua;alioquin mitte manum tuam, et tange os eius et carnem, et tunc videbis quod in faciem benedicat tibi.	2020-04-20	Liber_Iob
1100000019	dixit ergo dominus ad satan: ecce in manu tua est: verumtamen animam illius serva.	2020-04-20	Liber_Iob
1100000020	egressus igitur satan a facie domini, percussit iob ulcere pessimo, a planta pedis usque ad verticem eius;qui testa saniem radebat, sedens in sterquilinio.	2020-04-20	Liber_Iob
1100000021	dixit autem illi uxor sua: adhuc tu permanes in simplicitate tua?  benedic deo, et morere.	2020-04-20	Liber_Iob
1100000022	qui ait ad illam: quasi una de stultis mulieribus locuta es: si bona suscepimus de manu dei, mala quare non suscipiamus?  in omnibus his non peccavit iob labiis suis.	2020-04-20	Liber_Iob
1100000023	igitur audientes tres amici iob omne malum quod accidisset ei, venerunt singuli de loco suo, eliphaz themanites, et baldad suhites, et sophar naamathites.  condixerant enim ut pariter venientes visitarent eum, et consolarentur.	2020-04-20	Liber_Iob
1100000024	cumque elevassent procul oculos suos, non cognoverunt eum, et exclamantes ploraverunt, scissisque vestibus sparserunt pulverem super caput suum in caelum.	2020-04-20	Liber_Iob
1100000025	et sederunt cum eo in terra septem diebus et septem noctibus: et nemo loquebatur ei verbum: videbant enim dolorem esse vehementem.	2020-04-20	Liber_Iob
1100000026	caput 3 post haec aperuit iob os suum, et maledixit diei suo,et locutus est: pereat dies in qua natus sum, et nox in qua dictum est: conceptus est homo.	2020-04-20	Liber_Iob
1100000027	dies ille vertatur in tenebras: non requirat eum deus desuper, et non illustretur lumine.	2020-04-20	Liber_Iob
1100000028	obscurent eum tenebrae et umbra mortis; occupet eum caligo, et involvatur amaritudine.	2020-04-20	Liber_Iob
1100000029	noctem illam tenebrosus turbo possideat; non computetur in diebus anni, nec numeretur in mensibus.	2020-04-20	Liber_Iob
1100000030	sit nox illa solitaria, nec laude digna.	2020-04-20	Liber_Iob
1100000031	maledicant ei qui maledicunt diei, qui parati sunt suscitare leviathan.	2020-04-20	Liber_Iob
1100000032	obtenebrentur stellae caligine eius; expectet lucem, et non videat, nec ortum surgentis aurorae.	2020-04-20	Liber_Iob
1100000033	quia non conclusit ostia ventris qui portavit me, nec abstulit mala ab oculis meis.	2020-04-20	Liber_Iob
1100000034	quare non in vulva mortuus sum? egressus ex utero non statim perii? quare exceptus genibus? cur lactatus uberibus? nunc enim dormiens silerem, et somno meo requiescerem cum regibus et consulibus terrae, qui aedificant sibi solitudines; aut cum principibus qui possident aurum, et replent domos suas argento; aut sicut abortivum absconditum non subsisterem, vel qui concepti non viderunt lucem.	2020-04-20	Liber_Iob
1100000035	ibi impii cessaverunt a tumultu, et ibi requieverunt fessi robore.	2020-04-20	Liber_Iob
1100000036	et quondam vincti pariter sine molestia, non audierunt vocem exactoris.	2020-04-20	Liber_Iob
1100000037	parvus et magnus ibi sunt, et servus liber a domino suo.	2020-04-20	Liber_Iob
1100000038	quare misero data est lux, et vita his qui in amaritudine animae sunt: qui expectant mortem, et non venit, quasi effodientes thesaurum; gaudentque vehementer cum invenerint sepulchrum? viro cuius abscondita est via et circumdedit eum deus tenebris? antequam comedam, suspiro; et tamquam inundantes aquae, sic rugitus meus: quia timor quem timebam evenit mihi, et quod verebar accidit.	2020-04-20	Liber_Iob
1100000039	nonne dissimulavi?  nonne silui?  nonne quievi? et venit super me indignatio.	2020-04-20	Liber_Iob
1100000040	caput 4 respondens autem eliphaz themanites, dixit: si coeperimus loqui tibi, forsitan moleste accipies; sed conceptum sermonem tenere quis poterit? ecce docuisti multos, et manus lassas roborasti; vacillantes confirmaverunt sermones tui, et genua trementia confortasti.	2020-04-20	Liber_Iob
1100000041	nunc autem venit super te plaga, et defecisti; tetigit te, et conturbatus es.	2020-04-20	Liber_Iob
1100000042	ubi est timor tuus, fortitudo tua, patientia tua, et perfectio viarum tuarum? recordare, obsecro te, quis umquam innocens periit? aut quando recti deleti sunt? quin potius vidi eos qui operantur iniquitatem, et seminant dolores, et metunt eos, flante deo perisse, et spiritu irae eius esse consumptos.	2020-04-20	Liber_Iob
1100000043	rugitus leonis, et vox leaenae, et dentes catulorum leonum contriti sunt.	2020-04-20	Liber_Iob
1100000044	tigris periit, eo quod non haberet praedam, et catuli leonis dissipati sunt.	2020-04-20	Liber_Iob
1100000045	porro ad me dictum est verbum absconditum, et quasi furtive suscepit auris mea venas susurri eius.	2020-04-20	Liber_Iob
1100000046	in horrore visionis nocturnae, quando solet sopor occupare homines, pavor tenuit me, et tremor, et omnia ossa mea perterrita sunt; et cum spiritus, me praesente, transiret, inhorruerunt pili carnis meae.	2020-04-20	Liber_Iob
1100000047	stetit quidam, cuius non agnoscebam vultum, imago coram oculis meis, et vocem quasi aurae lenis audivi.	2020-04-20	Liber_Iob
1100000048	numquid homo, dei comparatione, iustificabitur? aut factore suo purior erit vir? ecce qui serviunt ei, non sunt stabiles, et in angelis suis reperit pravitatem; quanto magis hi qui habitant domos luteas, qui terrenum habent fundamentum, consumentur velut a tinea? de mane usque ad vesperam succidentur; et quia nullus intelligit, in aeternum peribunt.	2020-04-20	Liber_Iob
1100000049	qui autem reliqui fuerint, auferentur ex eis; morientur, et non in sapientia.	2020-04-20	Liber_Iob
1100000050	caput 5 voca ergo, si est qui tibi respondeat, et ad aliquem sanctorum convertere.	2020-04-20	Liber_Iob
1100000051	vere stultum interficit iracundia, et parvulum occidit invidia.	2020-04-20	Liber_Iob
1100000052	ego vidi stultum firma radice, et maledixi pulchritudini eius statim.	2020-04-20	Liber_Iob
1100000053	longe fient filii eius a salute, et conterentur in porta, et non erit qui eruat.	2020-04-20	Liber_Iob
1100000054	cuius messem famelicus comedet, et ipsum rapiet armatus, et bibent sitientes divitias eius.	2020-04-20	Liber_Iob
1100000055	nihil in terra sine causa fit, et de humo non oritur dolor.	2020-04-20	Liber_Iob
1100000056	homo nascitur ad laborem, et avis ad volatum.	2020-04-20	Liber_Iob
1100000057	quam ob rem ego deprecabor dominum, et ad deum ponam eloquium meum: qui facit magna et inscrutabilia, et mirabilia absque numero; qui dat pluviam super faciem terrae, et irrigat aquis universa; qui ponit humiles in sublime, et moerentes erigit sospitate; qui dissipat cogitationes malignorum, ne possint implere manus eorum quod coeperant; qui apprehendit sapientes in astutia eorum, et consilium pravorum dissipat.	2020-04-20	Liber_Iob
1100000058	per diem incurrent tenebras, et quasi in nocte, sic palpabunt in meridie.	2020-04-20	Liber_Iob
1100000059	porro salvum faciet egenum a gladio oris eorum, et de manu violenti pauperem.	2020-04-20	Liber_Iob
1100000060	et erit egeno spes; iniquitas autem contrahet os suum.	2020-04-20	Liber_Iob
1100000061	beatus homo qui corripitur a deo: increpationem ergo domini ne reprobes: quia ipse vulnerat, et medetur; percutit, et manus eius sanabunt.	2020-04-20	Liber_Iob
1100000062	in sex tribulationibus liberabit te, et in septima non tanget te malum.	2020-04-20	Liber_Iob
1100000063	in fame eruet te de morte, et in bello de manu gladii.	2020-04-20	Liber_Iob
1100000064	a flagello linguae absconderis, et non timebis calamitatem cum venerit.	2020-04-20	Liber_Iob
1100000065	in vastitate et fame ridebis, et bestias terrae non formidabis.	2020-04-20	Liber_Iob
1100000066	sed cum lapidibus regionum pactum tuum, et bestiae terrae pacificae erunt tibi.	2020-04-20	Liber_Iob
1100000067	et scies quod pacem habeat tabernaculum tuum; et visitans speciem tuam, non peccabis.	2020-04-20	Liber_Iob
1100000068	scies quoque quoniam multiplex erit semen tuum, et progenies tua quasi herba terrae.	2020-04-20	Liber_Iob
1100000069	ingredieris in abundantia sepulchrum, sicut infertur acervus tritici in tempore suo.	2020-04-20	Liber_Iob
1100000070	ecce hoc, ut investigavimus, ita est: quod auditum, mente pertracta.	2020-04-20	Liber_Iob
1100000071	caput 6 respondens autem iob, dixit: utinam appenderentur peccata mea quibus iram merui, et calamitas quam patior, in statera! quasi arena maris haec gravior appareret; unde et verba mea dolore sunt plena: quia sagittae domini in me sunt, quarum indignatio ebibit spiritum meum; et terrores domini militant contra me.	2020-04-20	Liber_Iob
1100000072	numquid rugiet onager cum habuerit herbam? aut mugiet bos cum ante praesepe plenum steterit? aut poterit comedi insulsum, quod non est sale conditum? aut potest aliquis gustare quod gustatum affert mortem? quae prius nolebat tangere anima mea, nunc, prae angustia, cibi mei sunt.	2020-04-20	Liber_Iob
1100000073	quis det ut veniat petitio mea, et quod expecto tribuat mihi deus? et qui coepit, ipse me conterat; solvat manum suam, et succidat me? et haec mihi sit consolatio, ut affligens me dolore, non parcat, nec contradicam sermonibus sancti.	2020-04-20	Liber_Iob
1100000074	quae est enim fortitudo mea, ut sustineam? aut quis finis meus, ut patienter agam? nec fortitudo lapidum fortitudo mea, nec caro mea aenea est.	2020-04-20	Liber_Iob
1100000075	ecce non est auxilium mihi in me, et necessarii quoque mei recesserunt a me.	2020-04-20	Liber_Iob
1100000076	qui tollit ab amico suo misericordiam, timorem domini derelinquit.	2020-04-20	Liber_Iob
1100000077	fratres mei praeterierunt me, sicut torrens qui raptim transit in convallibus.	2020-04-20	Liber_Iob
1100000078	qui timent pruinam, irruet super eos nix.	2020-04-20	Liber_Iob
1100000079	tempore quo fuerint dissipati, peribunt; et ut incaluerit, solventur de loco suo.	2020-04-20	Liber_Iob
1100000080	involutae sunt semitae gressuum eorum; ambulabunt in vacuum, et peribunt.	2020-04-20	Liber_Iob
1100000081	considerate semitas thema, itinera saba, et expectate paulisper.	2020-04-20	Liber_Iob
1100000082	confusi sunt, quia speravi: venerunt quoque usque ad me, et pudore cooperti sunt.	2020-04-20	Liber_Iob
1100000083	nunc venistis; et modo videntes plagam meam, timetis.	2020-04-20	Liber_Iob
1100000084	numquid dixi: afferte mihi, et de substantia vestra donate mihi? vel: liberate me de manu hostis, et de manu robustorum eruite me? docete me, et ego tacebo: et si quid forte ignoravi, instruite me.	2020-04-20	Liber_Iob
1100000085	quare detraxistis sermonibus veritatis, cum e vobis nullus sit qui possit arguere me? ad increpandum tantum eloquia concinnatis, et in ventum verba profertis.	2020-04-20	Liber_Iob
1100000086	super pupillum irruitis, et subvertere nitimini amicum vestrum.	2020-04-20	Liber_Iob
1100000087	verumtamen quod coepistis explete: praebete aurem, et videte an mentiar.	2020-04-20	Liber_Iob
1100000088	respondete, obsecro, absque contentione; et loquentes id quod iustum est, iudicate.	2020-04-20	Liber_Iob
1100000089	et non invenietis in lingua mea iniquitatem, nec in faucibus meis stultitia personabit.	2020-04-20	Liber_Iob
1100000090	caput 7 militia est vita hominis super terram, et sicut dies mercenarii dies eius.	2020-04-20	Liber_Iob
1100000091	sicut servus desiderat umbram, et sicut mercenarius praestolatur finem operis sui, sic et ego habui menses vacuos, et noctes laboriosas enumeravi mihi.	2020-04-20	Liber_Iob
1100000092	si dormiero, dicam: quando consurgam? et rursum expectabo vesperam, et replebor doloribus usque ad tenebras.	2020-04-20	Liber_Iob
1100000093	induta est caro mea putredine, et sordibus pulveris cutis mea aruit et contracta est.	2020-04-20	Liber_Iob
1100000094	dies mei velocius transierunt quam a texente tela succiditur, et consumpti sunt absque ulla spe.	2020-04-20	Liber_Iob
1100000095	memento quia ventus est vita mea, et non revertetur oculus meus ut videat bona.	2020-04-20	Liber_Iob
1100000096	nec aspiciet me visus hominis; oculi tui in me, et non subsistam.	2020-04-20	Liber_Iob
1100000097	sicut consumitur nubes, et pertransit, sic qui descenderit ad inferos, non ascendet.	2020-04-20	Liber_Iob
1100000098	nec revertetur ultra in domum suam, neque cognoscet eum amplius locus eius.	2020-04-20	Liber_Iob
1100000099	quapropter et ego non parcam ori meo: loquar in tribulatione spiritus mei; confabulabor cum amaritudine animae meae.	2020-04-20	Liber_Iob
1100000100	numquid mare ego sum, aut cetus, quia circumdedisti me carcere? si dixero: consolabitur me lectulus meus, et relevabor loquens mecum in strato meo: terrebis me per somnia, et per visiones horrore concuties.	2020-04-20	Liber_Iob
1100000101	quam ob rem elegit suspendium anima mea, et mortem ossa mea.	2020-04-20	Liber_Iob
1100000102	desperavi: nequaquam ultra iam vivam: parce mihi, nihil enim sunt dies mei.	2020-04-20	Liber_Iob
1100000103	quid est homo, quia magnificas eum? aut quid apponis erga eum cor tuum? visitas eum diluculo, et subito probas illum.	2020-04-20	Liber_Iob
1100000104	usquequo non parcis mihi, nec dimittis me ut glutiam salivam meam? peccavi; quid faciam tibi, o custos hominum? quare posuisti me contrarium tibi, et factus sum mihimetipsi gravis? cur non tollis peccatum meum, et quare non aufers iniquitatem meam? ecce nunc in pulvere dormiam, et si mane me quaesieris, non subsistam.	2020-04-20	Liber_Iob
1100000105	caput 8 respondens autem baldad suhites, dixit: usquequo loqueris talia, et spiritus multiplex sermones oris tui? numquid deus supplantat iudicium? aut omnipotens subvertit quod iustum est? etiam si filii tui peccaverunt ei, et dimisit eos in manu iniquitatis suae: tu tamen si diluculo consurrexeris ad deum, et omnipotentem fueris deprecatus; si mundus et rectus incesseris: statim evigilabit ad te, et pacatum reddet habitaculum iustitiae tuae, in tantum ut si priora tua fuerint parva, et novissima tua multiplicentur nimis.	2020-04-20	Liber_Iob
1100000106	interroga enim generationem pristinam, et diligenter investiga patrum memoriam (hesterni quippe sumus, et ignoramus, quoniam sicut umbra dies nostri sunt super terram), et ipsi docebunt te, loquentur tibi, et de corde suo proferent eloquia.	2020-04-20	Liber_Iob
1100000107	numquid vivere potest scirpus absque humore? aut crescere carectum sine aqua? cum adhuc sit in flore, nec carpatur manu, ante omnes herbas arescit.	2020-04-20	Liber_Iob
1100000108	sic viae omnium qui obliviscuntur deum, et spes hypocritae peribit.	2020-04-20	Liber_Iob
1100000109	non ei placebit vecordia sua, et sicut tela aranearum fiducia eius.	2020-04-20	Liber_Iob
1100000110	innitetur super domum suam, et non stabit; fulciet eam, et non consurget.	2020-04-20	Liber_Iob
1100000111	humectus videtur antequam veniat sol, et in ortu suo germen eius egredietur.	2020-04-20	Liber_Iob
1100000112	super acervum petrarum radices eius densabuntur, et inter lapides commorabitur.	2020-04-20	Liber_Iob
1100000113	si absorbuerit eum de loco suo, negabit eum, et dicet: non novi te.	2020-04-20	Liber_Iob
1100000114	haec est enim laetitia viae eius, ut rursum de terra alii germinentur.	2020-04-20	Liber_Iob
1100000115	deus non proiiciet simplicem, nec porriget manum malignis, donec impleatur risu os tuum, et labia tua iubilo.	2020-04-20	Liber_Iob
1100000116	qui oderunt te induentur confusione, et tabernaculum impiorum non subsistet.	2020-04-20	Liber_Iob
1100000117	caput 9 et respondens iob, ait: vere scio quod ita sit, et quod non iustificetur homo compositus deo.	2020-04-20	Liber_Iob
1100000118	si voluerit contendere cum eo, non poterit ei respondere unum pro mille.	2020-04-20	Liber_Iob
1100000119	sapiens corde est, et fortis robore: quis restitit ei, et pacem habuit? qui transtulit montes, et nescierunt hi quos subvertit in furore suo.	2020-04-20	Liber_Iob
1100000120	qui commovet terram de loco suo, et columnae eius concutiuntur.	2020-04-20	Liber_Iob
1100000121	qui praecipit soli, et non oritur, et stellas claudit quasi sub signaculo.	2020-04-20	Liber_Iob
1100000122	qui extendit caelos solus, et graditur super fluctus maris.	2020-04-20	Liber_Iob
1100000123	qui facit arcturum et oriona, et hyadas et interiora austri.	2020-04-20	Liber_Iob
1100000124	qui facit magna, et incomprehensibilia, et mirabilia, quorum non est numerus.	2020-04-20	Liber_Iob
1100000125	si venerit ad me, non videbo eum; si abierit, non intelligam.	2020-04-20	Liber_Iob
1100000126	si repente interroget, quis respondebit ei? vel quis dicere potest: cur ita facis? deus, cuius irae nemo resistere potest, et sub quo curvantur qui portant orbem.	2020-04-20	Liber_Iob
1100000127	quantus ergo sum ego, ut respondeam ei, et loquar verbis meis cum eo? qui etiam si habuero quippiam iustum, non respondebo: sed meum iudicem deprecabor.	2020-04-20	Liber_Iob
1100000128	et cum invocantem exaudierit me, non credo quod audierit vocem meam.	2020-04-20	Liber_Iob
1100000129	in turbine enim conteret me, et multiplicabit vulnera mea, etiam sine causa.	2020-04-20	Liber_Iob
1100000130	non concedit requiescere spiritum meum, et implet me amaritudinibus.	2020-04-20	Liber_Iob
1100000131	si fortitudo quaeritur, robustissimus est; si aequitas iudicii, nemo audet pro me testimonium dicere.	2020-04-20	Liber_Iob
1100000132	si iustificare me voluero, os meum condemnabit me; si innocentem ostendero, pravum me comprobabit.	2020-04-20	Liber_Iob
1100000133	etiam si simplex fuero, hoc ipsum ignorabit anima mea, et taedebit me vitae meae.	2020-04-20	Liber_Iob
1100000134	unum est quod locutus sum: et innocentem et impium ipse consumit.	2020-04-20	Liber_Iob
1100000135	si flagellat, occidat semel, et non de poenis innocentum rideat.	2020-04-20	Liber_Iob
1100000136	terra data est in manus impii; vultum iudicum eius operit.	2020-04-20	Liber_Iob
1100000137	quod si non ille est, quis ergo est? dies mei velociores fuerunt cursore; fugerunt, et non viderunt bonum.	2020-04-20	Liber_Iob
1100000138	pertransierunt quasi naves poma portantes; sicut aquila volans ad escam.	2020-04-20	Liber_Iob
1100000139	cum dixero: nequaquam ita loquar: commuto faciem meam, et dolore torqueor.	2020-04-20	Liber_Iob
1100000140	verebar omnia opera mea, sciens quod non parceres delinquenti.	2020-04-20	Liber_Iob
1100000141	si autem et sic impius sum, quare frustra laboravi? si lotus fuero quasi aquis nivis, et fulserint velut mundissimae manus meae, tamen sordibus intinges me, et abominabuntur me vestimenta mea.	2020-04-20	Liber_Iob
1100000142	neque enim viro qui similis mei est, respondebo; nec qui mecum in iudicio ex aequo possit audiri.	2020-04-20	Liber_Iob
1100000143	non est qui utrumque valeat arguere, et ponere manum suam in ambobus.	2020-04-20	Liber_Iob
1100000144	auferat a me virgam suam, et pavor eius non me terreat.	2020-04-20	Liber_Iob
1100000145	loquar, et non timebo eum; neque enim possum metuens respondere.	2020-04-20	Liber_Iob
1100000146	caput 10 taedet animam meam vitae meae; dimittam adversum me eloquium meum: loquar in amaritudine animae meae.	2020-04-20	Liber_Iob
1100000147	dicam deo: noli me condemnare; indica mihi cur me ita iudices.	2020-04-20	Liber_Iob
1100000148	numquid bonum tibi videtur, si calumnieris me, et opprimas me opus manuum tuarum, et consilium impiorum adiuves? numquid oculi carnei tibi sunt? aut sicut videt homo, et tu videbis? numquid sicut dies hominis dies tui, et anni tui sicut humana sunt tempora, ut quaeras iniquitatem meam, et peccatum meum scruteris, et scias quia nihil impium fecerim, cum sit nemo qui de manu tua possit eruere? manus tuae fecerunt me, et plasmaverunt me totum in circuitu: et sic repente praecipitas me? memento, quaeso, quod sicut lutum feceris me, et in pulverem reduces me.	2020-04-20	Liber_Iob
1100000149	nonne sicut lac mulsisti me, et sicut caseum me coagulasti? pelle et carnibus vestisti me; ossibus et nervis compegisti me.	2020-04-20	Liber_Iob
1100000150	vitam et misericordiam tribuisti mihi, et visitatio tua custodivit spiritum meum.	2020-04-20	Liber_Iob
1100000151	licet haec celes in corde tuo, tamen scio quia universorum memineris.	2020-04-20	Liber_Iob
1100000152	si peccavi, et ad horam pepercisti mihi, cur ab iniquitate mea mundum me esse non pateris? et si impius fuero, vae mihi est; et si iustus, non levabo caput, saturatus afflictione et miseria.	2020-04-20	Liber_Iob
1100000153	et propter superbiam quasi leaenam capies me, reversusque mirabiliter me crucias.	2020-04-20	Liber_Iob
1100000154	instauras testes tuos contra me, et multiplicas iram tuam adversum me, et poenae militant in me.	2020-04-20	Liber_Iob
1100000155	quare de vulva eduxisti me? qui utinam consumptus essem, ne oculus me videret.	2020-04-20	Liber_Iob
1100000156	fuissem quasi non essem, de utero translatus ad tumulum.	2020-04-20	Liber_Iob
1100000157	numquid non paucitas dierum meorum finietur brevi? dimitte ergo me, ut plangam paululum dolorem meum, antequam vadam, et non revertar, ad terram tenebrosam, et opertam mortis caligine: terram miseriae et tenebrarum, ubi umbra mortis et nullus ordo, sed sempiternus horror inhabitat.	2020-04-20	Liber_Iob
1100000158	caput 11 respondens autem sophar naamathites, dixit: numquid qui multa loquitur, non et audiet? aut vir verbosus iustificabitur? tibi soli tacebunt homines? et cum ceteros irriseris, a nullo confutaberis? dixisti enim: purus est sermo meus, et mundus sum in conspectu tuo.	2020-04-20	Liber_Iob
1100000159	atque utinam deus loqueretur tecum, et aperiret labia sua tibi, ut ostenderet tibi secreta sapientiae, et quod multiplex esset lex eius: et intelligeres quod multo minora exigaris ab eo quam meretur iniquitas tua! forsitan vestigia dei comprehendes, et usque ad perfectum omnipotentem reperies? excelsior caelo est, et quid facies? profundior inferno, et unde cognosces? longior terra mensura eius, et latior mari.	2020-04-20	Liber_Iob
1100000160	si subverterit omnia, vel in unum coarctaverit, quis contradicet ei? ipse enim novit hominum vanitatem; et videns iniquitatem, nonne considerat? vir vanus in superbiam erigitur, et tamquam pullum onagri se liberum natum putat.	2020-04-20	Liber_Iob
1100000161	tu autem firmasti cor tuum, et expandisti ad eum manus tuas.	2020-04-20	Liber_Iob
1100000162	si iniquitatem quae est in manu tua abstuleris a te, et non manserit in tabernaculo tuo iniustitia, tunc levare poteris faciem tuam absque macula; et eris stabilis, et non timebis.	2020-04-20	Liber_Iob
1100000163	miseriae quoque oblivisceris, et quasi aquarum quae praeterierunt recordaberis.	2020-04-20	Liber_Iob
1100000164	et quasi meridianus fulgor consurget tibi ad vesperam; et cum te consumptum putaveris, orieris ut lucifer.	2020-04-20	Liber_Iob
1100000165	et habebis fiduciam, proposita tibi spe: et defossus securus dormies.	2020-04-20	Liber_Iob
1100000166	requiesces, et non erit qui te exterreat; et deprecabuntur faciem tuam plurimi.	2020-04-20	Liber_Iob
1100000167	oculi autem impiorum deficient, et effugium peribit ab eis: et spes illorum abominatio animae.	2020-04-20	Liber_Iob
1100000168	caput 12 respondens autem iob, dixit: ergo vos estis soli homines, et vobiscum morietur sapientia? et mihi est cor sicut et vobis, nec inferior vestri sum; quis enim haec quae nostis ignorat? qui deridetur ab amico suo, sicut ego, invocabit deum, et exaudiet eum: deridetur enim iusti simplicitas.	2020-04-20	Liber_Iob
1100000169	lampas contempta apud cogitationes divitum parata ad tempus statutum.	2020-04-20	Liber_Iob
1100000170	abundant tabernacula praedonum, et audacter provocant deum, cum ipse dederit omnia in manus eorum.	2020-04-20	Liber_Iob
1100000171	nimirum interroga iumenta, et docebunt te; et volatilia caeli, et indicabunt tibi.	2020-04-20	Liber_Iob
1100000172	loquere terrae, et respondebit tibi, et narrabunt pisces maris.	2020-04-20	Liber_Iob
1100000173	quis ignorat quod omnia haec manus domini fecerit? in cuius manu anima omnis viventis, et spiritus universae carnis hominis.	2020-04-20	Liber_Iob
1100000174	nonne auris verba diiudicat? et fauces comedentis, saporem? in antiquis est sapientia, et in multo tempore prudentia.	2020-04-20	Liber_Iob
1100000175	apud ipsum est sapientia et fortitudo; ipse habet consilium et intelligentiam.	2020-04-20	Liber_Iob
1100000176	si destruxerit, nemo est qui aedificet; si incluserit hominem, nullus est qui aperiat.	2020-04-20	Liber_Iob
1100000177	si continuerit aquas, omnia siccabuntur; et si emiserit eas, subvertent terram.	2020-04-20	Liber_Iob
1100000178	apud ipsum est fortitudo et sapientia; ipse novit et decipientem, et eum qui decipitur.	2020-04-20	Liber_Iob
1100000179	adducit consiliarios in stultum finem, et iudices in stuporem.	2020-04-20	Liber_Iob
1100000180	balteum regum dissolvit, et praecingit fune renes eorum.	2020-04-20	Liber_Iob
1100000181	ducit sacerdotes inglorios, et optimates supplantat: commutans labium veracium, et doctrinam senum auferens.	2020-04-20	Liber_Iob
1100000182	effundit despectionem super principes, eos qui oppressi fuerant relevans.	2020-04-20	Liber_Iob
1100000183	qui revelat profunda de tenebris, et producit in lucem umbram mortis.	2020-04-20	Liber_Iob
1100000184	qui multiplicat gentes, et perdit eas, et subversas in integrum restituit.	2020-04-20	Liber_Iob
1100000185	qui immutat cor principum populi terrae, et decipit eos ut frustra incedant per invium: palpabunt quasi in tenebris, et non in luce, et errare eos faciet quasi ebrios.	2020-04-20	Liber_Iob
1100000186	caput 13 ecce omnia haec vidit oculus meus, et audivit auris mea, et intellexi singula.	2020-04-20	Liber_Iob
1100000187	secundum scientiam vestram et ego novi: nec inferior vestri sum.	2020-04-20	Liber_Iob
1100000188	sed tamen ad omnipotentem loquar, et disputare cum deo cupio: prius vos ostendens fabricatores mendacii, et cultores perversorum dogmatum.	2020-04-20	Liber_Iob
1100000189	atque utinam taceretis, ut putaremini esse sapientes.	2020-04-20	Liber_Iob
1100000190	audite ergo correptionem meam, et iudicium labiorum meorum attendite.	2020-04-20	Liber_Iob
1100000191	numquid deus indiget vestro mendacio, ut pro illo loquamini dolos? numquid faciem eius accipitis, et pro deo iudicare nitimini? aut placebit ei quem celare nihil potest? aut decipietur, ut homo, vestris fraudulentiis? ipse vos arguet, quoniam in abscondito faciem eius accipitis.	2020-04-20	Liber_Iob
1100000192	statim ut se commoverit, turbabit vos, et terror eius irruet super vos.	2020-04-20	Liber_Iob
1100000193	memoria vestra comparabitur cineri, et redigentur in lutum cervices vestrae.	2020-04-20	Liber_Iob
1100000194	tacete paulisper, ut loquar quodcumque mihi mens suggesserit.	2020-04-20	Liber_Iob
1100000195	quare lacero carnes meas dentibus meis, et animam meam porto in manibus meis? etiam si occiderit me, in ipso sperabo: verumtamen vias meas in conspectu eius arguam.	2020-04-20	Liber_Iob
1100000196	et ipse erit salvator meus: non enim veniet in conspectu eius omnis hypocrita.	2020-04-20	Liber_Iob
1100000197	audite sermonem meum, et aenigmata percipite auribus vestris.	2020-04-20	Liber_Iob
1100000198	si fuero iudicatus, scio quod iustus inveniar.	2020-04-20	Liber_Iob
1100000199	quis est qui iudicetur mecum? veniat: quare tacens consumor? duo tantum ne facias mihi, et tunc a facie tua non abscondar: manum tuam longe fac a me, et formido tua non me terreat.	2020-04-20	Liber_Iob
1100000200	voca me, et ego respondebo tibi: aut certe loquar, et tu responde mihi.	2020-04-20	Liber_Iob
1100000201	quantas habeo iniquitates et peccata? scelera mea et delicta ostende mihi.	2020-04-20	Liber_Iob
1100000202	cur faciem tuam abscondis, et arbitraris me inimicum tuum? contra folium, quod vento rapitur, ostendis potentiam tuam, et stipulam siccam persequeris: scribis enim contra me amaritudines, et consumere me vis peccatis adolescentiae meae.	2020-04-20	Liber_Iob
1100000203	posuisti in nervo pedem meum, et observasti omnes semitas meas, et vestigia pedum meorum considerasti: qui quasi putredo consumendus sum, et quasi vestimentum quod comeditur a tinea.	2020-04-20	Liber_Iob
1100000204	caput 14 homo natus de muliere, brevi vivens tempore, repletur multis miseriis.	2020-04-20	Liber_Iob
1100000205	qui quasi flos egreditur et conteritur, et fugit velut umbra, et numquam in eodem statu permanet.	2020-04-20	Liber_Iob
1100000206	et dignum ducis super huiuscemodi aperire oculos tuos, et adducere eum tecum in iudicium? quis potest facere mundum de immundo conceptum semine? nonne tu qui solus es? breves dies hominis sunt: numerus mensium eius apud te est: constituisti terminos eius, qui praeteriri non poterunt.	2020-04-20	Liber_Iob
1100000207	recede paululum ab eo, ut quiescat, donec optata veniat, sicut mercenarii, dies eius.	2020-04-20	Liber_Iob
1100000208	lignum habet spem: si praecisum fuerit, rursum virescit, et rami eius pullulant.	2020-04-20	Liber_Iob
1100000209	si senuerit in terra radix eius, et in pulvere emortuus fuerit truncus illius, ad odorem aquae germinabit, et faciet comam, quasi cum primum plantatum est.	2020-04-20	Liber_Iob
1100000210	homo vero cum mortuus fuerit, et nudatus, atque consumptus, ubi, quaeso, est? quomodo si recedant aquae de mari, et fluvius vacuefactus arescat: sic homo, cum dormierit, non resurget: donec atteratur caelum, non evigilabit, nec consurget de somno suo.	2020-04-20	Liber_Iob
1100000211	quis mihi hoc tribuat, ut in inferno protegas me, et abscondas me donec pertranseat furor tuus, et constituas mihi tempus in quo recorderis mei? putasne mortuus homo rursum vivat? cunctis diebus quibus nunc milito, expecto donec veniat immutatio mea.	2020-04-20	Liber_Iob
1100000212	vocabis me, et ego respondebo tibi: operi manuum tuarum porriges dexteram.	2020-04-20	Liber_Iob
1100000213	tu quidem gressus meos dinumerasti: sed parce peccatis meis.	2020-04-20	Liber_Iob
1100000214	signasti quasi in sacculo delicta mea, sed curasti iniquitatem meam.	2020-04-20	Liber_Iob
1100000215	mons cadens defluit, et saxum transfertur de loco suo: lapides excavant aquae, et alluvione paulatim terra consumitur: et hominem ergo similiter perdes.	2020-04-20	Liber_Iob
1100000216	roborasti eum paululum, ut in perpetuum transiret: immutabis faciem eius, et emittes eum.	2020-04-20	Liber_Iob
1100000217	sive nobiles fuerint filii eius, sive ignobiles, non intelliget.	2020-04-20	Liber_Iob
1100000218	attamen caro eius, dum vivet, dolebit, et anima illius super semetipso lugebit.	2020-04-20	Liber_Iob
1100000219	caput 15 respondens autem eliphaz themanites, dixit: numquid sapiens respondebit quasi in ventum loquens, et implebit ardore stomachum suum? arguis verbis eum qui non est aequalis tibi, et loqueris quod tibi non expedit.	2020-04-20	Liber_Iob
1100000220	quantum in te est, evacuasti timorem, et tulisti preces coram deo.	2020-04-20	Liber_Iob
1100000221	docuit enim iniquitas tua os tuum, et imitaris linguam blasphemantium.	2020-04-20	Liber_Iob
1100000222	condemnabit te os tuum, et non ego: et labia tua respondebunt tibi.	2020-04-20	Liber_Iob
1100000223	numquid primus homo tu natus es, et ante colles formatus? numquid consilium dei audisti, et inferior te erit eius sapientia? quid nosti quod ignoremus? quid intelligis quod nesciamus? et senes et antiqui sunt in nobis, multo vetustiores quam patres tui.	2020-04-20	Liber_Iob
1100000224	numquid grande est ut consoletur te deus? sed verba tua prava hoc prohibent.	2020-04-20	Liber_Iob
1100000225	quid te elevat cor tuum, et quasi magna cogitans attonitos habes oculos? quid tumet contra deum spiritus tuus, ut proferas de ore tuo huiuscemodi sermones? quid est homo ut immaculatus sit, et ut iustus appareat natus de muliere? ecce inter sanctos eius nemo immutabilis, et caeli non sunt mundi in conspectu eius.	2020-04-20	Liber_Iob
1100000226	quanto magis abominabilis et inutilis homo, qui bibit quasi aquam iniquitatem? ostendam tibi: audi me: quod vidi, narrabo tibi.	2020-04-20	Liber_Iob
1100000227	sapientes confitentur, et non abscondunt patres suos: quibus solis data est terra, et non transivit alienus per eos.	2020-04-20	Liber_Iob
1100000228	cunctis diebus suis impius superbit, et numerus annorum incertus est tyrannidis eius.	2020-04-20	Liber_Iob
1100000229	sonitus terroris semper in auribus illius: et cum pax sit, ille semper insidias suspicatur.	2020-04-20	Liber_Iob
1100000230	non credit quod reverti possit de tenebris ad lucem, circumspectans undique gladium.	2020-04-20	Liber_Iob
1100000231	cum se moverit ad quaerendum panem, novit quod paratus sit in manu eius tenebrarum dies.	2020-04-20	Liber_Iob
1100000232	terrebit eum tribulatio, et angustia vallabit eum, sicut regem qui praeparatur ad praelium.	2020-04-20	Liber_Iob
1100000233	tetendit enim adversus deum manum suam, et contra omnipotentem roboratus est.	2020-04-20	Liber_Iob
1100000234	cucurrit adversus eum erecto collo, et pingui cervice armatus est.	2020-04-20	Liber_Iob
1100000235	operuit faciem eius crassitudo, et de lateribus eius arvina dependet.	2020-04-20	Liber_Iob
1100000236	habitavit in civitatibus desolatis, et in domibus desertis, quae in tumulos sunt redactae.	2020-04-20	Liber_Iob
1100000237	non ditabitur, nec perseverabit substantia eius, nec mittet in terra radicem suam.	2020-04-20	Liber_Iob
1100000238	non recedet de tenebris: ramos eius arefaciet flamma, et auferetur spiritu oris sui.	2020-04-20	Liber_Iob
1100000239	non credet, frustra errore deceptus, quod aliquo pretio redimendus sit.	2020-04-20	Liber_Iob
1100000240	antequam dies eius impleantur peribit, et manus eius arescent.	2020-04-20	Liber_Iob
1100000241	laedetur quasi vinea in primo flore botrus eius, et quasi oliva proiiciens florem suum.	2020-04-20	Liber_Iob
1100000242	congregatio enim hypocritae sterilis, et ignis devorabit tabernacula eorum qui munera libenter accipiunt.	2020-04-20	Liber_Iob
1100000243	concepit dolorem, et peperit iniquitatem, et uterus eius praeparat dolos.	2020-04-20	Liber_Iob
1100000244	caput 16 respondens autem iob, dixit: audivi frequenter talia: consolatores onerosi omnes vos estis.	2020-04-20	Liber_Iob
1100000245	numquid habebunt finem verba ventosa? aut aliquid tibi molestum est, si loquaris? poteram et ego similia vestri loqui, atque utinam esset anima vestra pro anima mea: consolarer et ego vos sermonibus, et moverem caput meum super vos; roborarem vos ore meo, et moverem labia mea, quasi parcens vobis.	2020-04-20	Liber_Iob
1100000246	sed quid agam?  si locutus fuero, non quiescet dolor meus, et si tacuero, non recedet a me.	2020-04-20	Liber_Iob
1100000247	nunc autem oppressit me dolor meus, et in nihilum redacti sunt omnes artus mei.	2020-04-20	Liber_Iob
1100000248	rugae meae testimonium dicunt contra me, et suscitatur falsiloquus adversus faciem meam, contradicens mihi.	2020-04-20	Liber_Iob
1100000249	collegit furorem suum in me, et comminans mihi, infremuit contra me dentibus suis: hostis meus terribilibus oculis me intuitus est.	2020-04-20	Liber_Iob
1100000250	aperuerunt super me ora sua, et exprobrantes percusserunt maxillam meam: satiati sunt poenis meis.	2020-04-20	Liber_Iob
1100000251	conclusit me deus apud iniquum, et manibus impiorum me tradidit.	2020-04-20	Liber_Iob
1100000252	ego ille quondam opulentus, repente contritus sum: tenuit cervicem meam, confregit me, et posuit me sibi quasi in signum.	2020-04-20	Liber_Iob
1100000253	circumdedit me lanceis suis; convulneravit lumbos meos: non pepercit, et effudit in terra viscera mea.	2020-04-20	Liber_Iob
1100000254	concidit me vulnere super vulnus: irruit in me quasi gigas.	2020-04-20	Liber_Iob
1100000255	saccum consui super cutem meam, et operui cinere carnem meam.	2020-04-20	Liber_Iob
1100000256	facies mea intumuit a fletu, et palpebrae meae caligaverunt.	2020-04-20	Liber_Iob
1100000257	haec passus sum absque iniquitate manus meae, cum haberem mundas ad deum preces.	2020-04-20	Liber_Iob
1100000258	terra, ne operias sanguinem meum, neque inveniat in te locum latendi clamor meus: ecce enim in caelo testis meus, et conscius meus in excelsis.	2020-04-20	Liber_Iob
1100000259	verbosi amici mei: ad deum stillat oculus meus: atque utinam sic iudicaretur vir cum deo, quomodo iudicatur filius hominis cum collega suo.	2020-04-20	Liber_Iob
1100000260	ecce enim breves anni transeunt, et semitam per quam non revertar ambulo.	2020-04-20	Liber_Iob
1100000261	caput 17 spiritus meus attenuabitur; dies mei breviabuntur: et solum mihi superest sepulchrum.	2020-04-20	Liber_Iob
1100000262	non peccavi, et in amaritudinibus moratur oculus meus.	2020-04-20	Liber_Iob
1100000263	libera me, domine, et pone me iuxta te, et cuiusvis manus pugnet contra me.	2020-04-20	Liber_Iob
1100000264	cor eorum longe fecisti a disciplina: propterea non exaltabuntur.	2020-04-20	Liber_Iob
1100000265	praedam pollicetur sociis, et oculi filiorum eius deficient.	2020-04-20	Liber_Iob
1100000266	posuit me quasi in proverbium vulgi, et exemplum sum coram eis.	2020-04-20	Liber_Iob
1100000267	caligavit ab indignatione oculus meus, et membra mea quasi in nihilum redacta sunt.	2020-04-20	Liber_Iob
1100000268	stupebunt iusti super hoc, et innocens contra hypocritam suscitabitur.	2020-04-20	Liber_Iob
1100000269	et tenebit iustus viam suam, et mundis manibus addet fortitudinem.	2020-04-20	Liber_Iob
1100000270	igitur omnes vos convertimini, et venite, et non inveniam in vobis ullum sapientem.	2020-04-20	Liber_Iob
1100000271	dies mei transierunt; cogitationes meae dissipatae sunt, torquentes cor meum.	2020-04-20	Liber_Iob
1100000272	noctem verterunt in diem, et rursum post tenebras spero lucem.	2020-04-20	Liber_Iob
1100000273	si sustinuero, infernus domus mea est, et in tenebris stravi lectulum meum.	2020-04-20	Liber_Iob
1100000274	putredini dixi: pater meus es; mater mea, et soror mea, vermibus.	2020-04-20	Liber_Iob
1100000275	ubi est ergo nunc praestolatio mea? et patientiam meam quis considerat? in profundissimum infernum descendent omnia mea: putasne saltem ibi erit requies mihi? caput 18 respondens autem baldad suhites, dixit: usque ad quem finem verba iactabitis? intelligite prius, et sic loquamur.	2020-04-20	Liber_Iob
1100000276	quare reputati sumus ut iumenta, et sorduimus coram vobis? qui perdis animam tuam in furore tuo, numquid propter te derelinquetur terra, et transferentur rupes de loco suo? nonne lux impii extinguetur, nec splendebit flamma ignis eius? lux obtenebrescet in tabernaculo illius, et lucerna quae super eum est extinguetur.	2020-04-20	Liber_Iob
1100000277	arctabuntur gressus virtutis eius, et praecipitabit eum consilium suum.	2020-04-20	Liber_Iob
1100000278	immisit enim in rete pedes suos, et in maculis eius ambulat.	2020-04-20	Liber_Iob
1100000279	tenebitur planta illius laqueo, et exardescet contra eum sitis.	2020-04-20	Liber_Iob
1100000280	abscondita est in terra pedica eius, et decipula illius super semitam.	2020-04-20	Liber_Iob
1100000281	undique terrebunt eum formidines, et involvent pedes eius.	2020-04-20	Liber_Iob
1100000282	attenuetur fame robur eius, et inedia invadat costas illius.	2020-04-20	Liber_Iob
1100000283	devoret pulchritudinem cutis eius; consumat brachia illius primogenita mors.	2020-04-20	Liber_Iob
1100000284	avellatur de tabernaculo suo fiducia eius, et calcet super eum, quasi rex, interitus.	2020-04-20	Liber_Iob
1100000285	habitent in tabernaculo illius socii eius qui non est; aspergatur in tabernaculo eius sulphur.	2020-04-20	Liber_Iob
1100000286	deorsum radices eius siccentur: sursum autem atteratur messis eius.	2020-04-20	Liber_Iob
1100000287	memoria illius pereat de terra, et non celebretur nomen eius in plateis.	2020-04-20	Liber_Iob
1100000288	expellet eum de luce in tenebras, et de orbe transferet eum.	2020-04-20	Liber_Iob
1100000289	non erit semen eius, neque progenies in populo suo, nec ullae reliquiae in regionibus eius.	2020-04-20	Liber_Iob
1100000290	in die eius stupebunt novissimi, et primos invadet horror.	2020-04-20	Liber_Iob
1100000291	haec sunt ergo tabernacula iniqui, et iste locus eius qui ignorat deum.	2020-04-20	Liber_Iob
1100000292	caput 19 respondens autem iob, dixit: usquequo affligitis animam meam, et atteritis me sermonibus? en decies confunditis me, et non erubescitis opprimentes me.	2020-04-20	Liber_Iob
1100000293	nempe etsi ignoravi, mecum erit ignorantia mea.	2020-04-20	Liber_Iob
1100000294	at vos contra me erigimini, et arguitis me opprobriis meis.	2020-04-20	Liber_Iob
1100000295	saltem nunc intelligite quia deus non aequo iudicio afflixerit me, et flagellis suis me cinxerit.	2020-04-20	Liber_Iob
1100000296	ecce clamabo, vim patiens, et nemo audiet; vociferabor, et non est qui iudicet.	2020-04-20	Liber_Iob
1100000297	semitam meam circumsepsit, et transire non possum: et in calle meo tenebras posuit.	2020-04-20	Liber_Iob
1100000298	spoliavit me gloria mea, et abstulit coronam de capite meo.	2020-04-20	Liber_Iob
1100000299	destruxit me undique, et pereo: et quasi evulsae arbori abstulit spem meam.	2020-04-20	Liber_Iob
1100000300	iratus est contra me furor eius, et sic me habuit quasi hostem suum.	2020-04-20	Liber_Iob
1100000301	simul venerunt latrones eius, et fecerunt sibi viam per me, et obsederunt in gyro tabernaculum meum.	2020-04-20	Liber_Iob
1100000302	fratres meos longe fecit a me, et noti mei quasi alieni recesserunt a me.	2020-04-20	Liber_Iob
1100000303	dereliquerunt me propinqui mei, et qui me noverant obliti sunt mei.	2020-04-20	Liber_Iob
1100000304	inquilini domus meae et ancillae meae sicut alienum habuerunt me, et quasi peregrinus fui in oculis eorum.	2020-04-20	Liber_Iob
1100000305	servum meum vocavi, et non respondit: ore proprio deprecabar illum.	2020-04-20	Liber_Iob
1100000306	halitum meum exhorruit uxor mea, et orabam filios uteri mei.	2020-04-20	Liber_Iob
1100000307	stulti quoque despiciebant me: et cum ab eis recessissem, detrahebant mihi.	2020-04-20	Liber_Iob
1100000308	abominati sunt me quondam consiliarii mei, et quem maxime diligebam, aversatus est me.	2020-04-20	Liber_Iob
1100000309	pelli meae, consumptis carnibus, adhaesit os meum, et derelicta sunt tantummodo labia circa dentes meos.	2020-04-20	Liber_Iob
1100000310	miseremini mei, miseremini mei saltem vos, amici mei, quia manus domini tetigit me.	2020-04-20	Liber_Iob
1100000311	quare persequimini me sicut deus, et carnibus meis saturamini? quis mihi tribuat ut scribantur sermones mei? quis mihi det ut exarentur in libro stylo ferreo et plumbi lamina, vel celte sculpantur in silice? scio enim quod redemptor meus vivit, et in novissimo die de terra surrecturus sum: et rursum circumdabor pelle mea, et in carne mea videbo deum meum: quem visurus sum ego ipse, et oculi mei conspecturi sunt, et non alius: reposita est haec spes mea in sinu meo.	2020-04-20	Liber_Iob
1100000312	quare ergo nunc dicitis: persequamur eum, et radicem verbi inveniamus contra eum? fugite ergo a facie gladii, quoniam ultor iniquitatum gladius est: et scitote esse iudicium.	2020-04-20	Liber_Iob
1100000313	caput 20 respondens autem sophar naamathites, dixit: idcirco cogitationes meae variae succedunt sibi, et mens in diversa rapitur.	2020-04-20	Liber_Iob
1100000314	doctrinam qua me arguis audiam, et spiritus intelligentiae meae respondebit mihi.	2020-04-20	Liber_Iob
1100000315	hoc scio a principio, ex quo positus est homo super terram, quod laus impiorum brevis sit, et gaudium hypocritae ad instar puncti.	2020-04-20	Liber_Iob
1100000316	si ascenderit usque ad caelum superbia eius, et caput eius nubes tetigerit, quasi sterquilinium in fine perdetur, et qui eum viderant, dicent: ubi est? velut somnium avolans non invenietur: transiet sicut visio nocturna.	2020-04-20	Liber_Iob
1100000317	oculus qui eum viderat non videbit, neque ultra intuebitur eum locus suus.	2020-04-20	Liber_Iob
1100000318	filii eius atterentur egestate, et manus illius reddent ei dolorem suum.	2020-04-20	Liber_Iob
1100000319	ossa eius implebuntur vitiis adolescentiae eius, et cum eo in pulvere dormient.	2020-04-20	Liber_Iob
1100000320	cum enim dulce fuerit in ore eius malum, abscondet illud sub lingua sua.	2020-04-20	Liber_Iob
1100000321	parcet illi, et non derelinquet illud, et celabit in gutture suo.	2020-04-20	Liber_Iob
1100000322	panis eius in utero illius vertetur in fel aspidum intrinsecus.	2020-04-20	Liber_Iob
1100000323	divitias quas devoravit evomet, et de ventre illius extrahet eas deus.	2020-04-20	Liber_Iob
1100000324	caput aspidum suget, et occidet eum lingua viperae.	2020-04-20	Liber_Iob
1100000325	(non videat rivulos fluminis, torrentes mellis et butyri.) luet quae fecit omnia, nec tamen consumetur: iuxta multitudinem adinventionum suarum, sic et sustinebit.	2020-04-20	Liber_Iob
1100000326	quoniam confringens nudavit pauperes: domum rapuit, et non aedificavit eam.	2020-04-20	Liber_Iob
1100000327	nec est satiatus venter eius: et cum habuerit quae concupierat, possidere non poterit.	2020-04-20	Liber_Iob
1100000328	non remansit de cibo eius, et propterea nihil permanebit de bonis eius.	2020-04-20	Liber_Iob
1100000329	cum satiatus fuerit, arctabitur: aestuabit, et omnis dolor irruet super eum.	2020-04-20	Liber_Iob
1100000330	utinam impleatur venter eius, ut emittat in eum iram furoris sui, et pluat super illum bellum suum.	2020-04-20	Liber_Iob
1100000331	fugiet arma ferrea, et irruet in arcum aereum.	2020-04-20	Liber_Iob
1100000332	eductus, et egrediens de vagina sua, et fulgurans in amaritudine sua: vadent et venient super eum horribiles.	2020-04-20	Liber_Iob
1100000333	omnes tenebrae absconditae sunt in occultis eius; devorabit eum ignis qui non succenditur: affligetur relictus in tabernaculo suo.	2020-04-20	Liber_Iob
1100000334	revelabunt caeli iniquitatem eius, et terra consurget adversus eum.	2020-04-20	Liber_Iob
1100000335	apertum erit germen domus illius: detrahetur in die furoris dei.	2020-04-20	Liber_Iob
1100000336	haec est pars hominis impii a deo, et haereditas verborum eius a domino.	2020-04-20	Liber_Iob
1100000337	caput 21 respondens autem iob, dixit: audite, quaeso, sermones meos, et agite poenitentiam.	2020-04-20	Liber_Iob
1100000338	sustinete me, et ego loquar: et post mea, si videbitur, verba, ridete.	2020-04-20	Liber_Iob
1100000339	numquid contra hominem disputatio mea est, ut merito non debeam contristari? attendite me et obstupescite, et superponite digitum ori vestro.	2020-04-20	Liber_Iob
1100000340	et ego, quando recordatus fuero, pertimesco, et concutit carnem meam tremor.	2020-04-20	Liber_Iob
1100000341	quare ergo impii vivunt, sublevati sunt, confortatique divitiis? semen eorum permanet coram eis: propinquorum turba et nepotum in conspectu eorum.	2020-04-20	Liber_Iob
1100000342	domus eorum securae sunt et pacatae, et non est virga dei super illos.	2020-04-20	Liber_Iob
1100000343	bos eorum concepit, et non abortivit: vacca peperit, et non est privata foetu suo.	2020-04-20	Liber_Iob
1100000344	egrediuntur quasi greges parvuli eorum, et infantes eorum exultant lusibus.	2020-04-20	Liber_Iob
1100000345	tenent tympanum et citharam, et gaudent ad sonitum organi.	2020-04-20	Liber_Iob
1100000346	ducunt in bonis dies suos, et in puncto ad inferna descendunt.	2020-04-20	Liber_Iob
1100000347	qui dixerunt deo: recede a nobis, et scientiam viarum tuarum nolumus.	2020-04-20	Liber_Iob
1100000348	quis est omnipotens, ut serviamus ei? et quid nobis prodest si oraverimus illum? verumtamen quia non sunt in manu eorum bona sua, consilium impiorum longe sit a me.	2020-04-20	Liber_Iob
1100000349	quoties lucerna impiorum extinguetur, et superveniet eis inundatio, et dolores dividet furoris sui? erunt sicut paleae ante faciem venti, et sicut favilla quam turbo dispergit.	2020-04-20	Liber_Iob
1100000350	deus servabit filiis illius dolorem patris, et cum reddiderit, tunc sciet.	2020-04-20	Liber_Iob
1100000351	videbunt oculi eius interfectionem suam, et de furore omnipotentis bibet.	2020-04-20	Liber_Iob
1100000352	quid enim ad eum pertinet de domo sua post se, et si numerus mensium eius dimidietur? numquid deus docebit quispiam scientiam, qui excelsos iudicat? iste moritur robustus et sanus, dives et felix: viscera eius plena sunt adipe, et medullis ossa illius irrigantur: alius vero moritur in amaritudine animae absque ullis opibus: et tamen simul in pulvere dormient, et vermes operient eos.	2020-04-20	Liber_Iob
1100000353	certe novi cogitationes vestras, et sententias contra me iniquas.	2020-04-20	Liber_Iob
1100000354	dicitis enim: ubi est domus principis? et ubi tabernacula impiorum? interrogate quemlibet de viatoribus, et haec eadem illum intelligere cognoscetis: quia in diem perditionis servatur malus, et ad diem furoris ducetur.	2020-04-20	Liber_Iob
1100000355	quis arguet coram eo viam eius? et quae fecit, quis reddet illi? ipse ad sepulchra ducetur, et in congerie mortuorum vigilabit.	2020-04-20	Liber_Iob
1100000356	dulcis fuit glareis cocyti, et post se omnem hominem trahet, et ante se innumerabiles.	2020-04-20	Liber_Iob
1100000357	quomodo igitur consolamini me frustra, cum responsio vestra repugnare ostensa sit veritati? caput 22 respondens autem eliphaz themanites, dixit: numquid deo potest comparari homo, etiam cum perfectae fuerit scientiae? quid prodest deo, si iustus fueris? aut quid ei confers, si immaculata fuerit via tua? numquid timens arguet te, et veniet tecum in iudicium, et non propter malitiam tuam plurimam, et infinitas iniquitates tuas? abstulisti enim pignus fratrum tuorum sine causa, et nudos spoliasti vestibus.	2020-04-20	Liber_Iob
1100000358	aquam lasso non dedisti, et esurienti subtraxisti panem.	2020-04-20	Liber_Iob
1100000359	in fortitudine brachii tui possidebas terram, et potentissimus obtinebas eam.	2020-04-20	Liber_Iob
1100000360	viduas dimisisti vacuas, et lacertos pupillorum comminuisti.	2020-04-20	Liber_Iob
1100000361	propterea circumdatus es laqueis, et conturbat te formido subita.	2020-04-20	Liber_Iob
1100000362	et putabas te tenebras non visurum, et impetu aquarum inundantium non oppressum iri? an non cogitas quod deus excelsior caelo sit, et super stellarum verticem sublimetur? et dicis: quid enim novit deus? et quasi per caliginem iudicat.	2020-04-20	Liber_Iob
1100000363	nubes latibulum eius, nec nostra considerat, et circa cardines caeli perambulat.	2020-04-20	Liber_Iob
1100000364	numquid semitam saeculorum custodire cupis, quam calcaverunt viri iniqui, qui sublati sunt ante tempus suum, et fluvius subvertit fundamentum eorum? qui dicebant deo: recede a nobis: et quasi nihil posset facere omnipotens, aestimabant eum, cum ille implesset domos eorum bonis: quorum sententia procul sit a me.	2020-04-20	Liber_Iob
1100000365	videbunt iusti, et laetabuntur, et innocens subsannabit eos: nonne succisa est erectio eorum? et reliquias eorum devoravit ignis? acquiesce igitur ei, et habeto pacem, et per haec habebis fructus optimos.	2020-04-20	Liber_Iob
1100000366	suscipe ex ore illius legem, et pone sermones eius in corde tuo.	2020-04-20	Liber_Iob
1100000367	si reversus fueris ad omnipotentem, aedificaberis, et longe facies iniquitatem a tabernaculo tuo.	2020-04-20	Liber_Iob
1100000368	dabit pro terra silicem, et pro silice torrentes aureos.	2020-04-20	Liber_Iob
1100000369	eritque omnipotens contra hostes tuos, et argentum coacervabitur tibi.	2020-04-20	Liber_Iob
1100000370	tunc super omnipotentem deliciis afflues, et elevabis ad deum faciem tuam.	2020-04-20	Liber_Iob
1100000371	rogabis eum, et exaudiet te, et vota tua reddes.	2020-04-20	Liber_Iob
1100000372	decernes rem, et veniet tibi, et in viis tuis splendebit lumen.	2020-04-20	Liber_Iob
1100000373	qui enim humiliatus fuerit, erit in gloria, et qui inclinaverit oculos, ipse salvabitur.	2020-04-20	Liber_Iob
1100000374	salvabitur innocens: salvabitur autem in munditia manuum suarum.	2020-04-20	Liber_Iob
1100000375	caput 23 respondens autem iob, ait: nunc quoque in amaritudine est sermo meus, et manus plagae meae aggravata est super gemitum meum.	2020-04-20	Liber_Iob
1100000376	quis mihi tribuat ut cognoscam et inveniam illum, et veniam usque ad solium eius? ponam coram eo iudicium, et os meum replebo increpationibus: ut sciam verba quae mihi respondeat, et intelligam quid loquatur mihi.	2020-04-20	Liber_Iob
1100000377	nolo multa fortitudine contendat mecum, nec magnitudinis suae mole me premat.	2020-04-20	Liber_Iob
1100000378	proponat aequitatem contra me, et perveniat ad victoriam iudicium meum.	2020-04-20	Liber_Iob
1100000379	si ad orientem iero, non apparet; si ad occidentem, non intelligam eum.	2020-04-20	Liber_Iob
1100000380	si ad sinistram, quid agam?  non apprehendam eum; si me vertam ad dexteram, non videbo illum.	2020-04-20	Liber_Iob
1100000381	ipse vero scit viam meam, et probavit me quasi aurum quod per ignem transit.	2020-04-20	Liber_Iob
1100000382	vestigia eius secutus est pes meus: viam eius custodivi, et non declinavi ex ea.	2020-04-20	Liber_Iob
1100000383	a mandatis labiorum eius non recessi, et in sinu meo abscondi verba oris eius.	2020-04-20	Liber_Iob
1100000384	ipse enim solus est, et nemo avertere potest cogitationem eius: et anima eius quodcumque voluit, hoc fecit.	2020-04-20	Liber_Iob
1100000385	cum expleverit in me voluntatem suam, et alia multa similia praesto sunt ei.	2020-04-20	Liber_Iob
1100000386	et idcirco a facie eius turbatus sum, et considerans eum, timore sollicitor.	2020-04-20	Liber_Iob
1100000387	deus mollivit cor meum, et omnipotens conturbavit me.	2020-04-20	Liber_Iob
1100000388	non enim perii propter imminentes tenebras, nec faciem meam operuit caligo.	2020-04-20	Liber_Iob
1100000389	caput 24 ab omnipotente non sunt abscondita tempora: qui autem noverunt eum, ignorant dies illius.	2020-04-20	Liber_Iob
1100000390	alii terminos transtulerunt; diripuerunt greges, et paverunt eos.	2020-04-20	Liber_Iob
1100000391	asinum pupillorum abegerunt, et abstulerunt pro pignore bovem viduae.	2020-04-20	Liber_Iob
1100000392	subverterunt pauperum viam, et oppresserunt pariter mansuetos terrae.	2020-04-20	Liber_Iob
1100000393	alii quasi onagri in deserto egrediuntur ad opus suum: vigilantes ad praedam, praeparant panem liberis.	2020-04-20	Liber_Iob
1100000394	agrum non suum demetunt, et vineam eius, quem vi oppresserint, vindemiant.	2020-04-20	Liber_Iob
1100000395	nudos dimittunt homines, indumenta tollentes, quibus non est operimentum in frigore: quos imbres montium rigant, et non habentes velamen, amplexantur lapides.	2020-04-20	Liber_Iob
1100000396	vim fecerunt depraedantes pupillos, et vulgum pauperem spoliaverunt.	2020-04-20	Liber_Iob
1100000397	nudis et incedentibus absque vestitu, et esurientibus tulerunt spicas.	2020-04-20	Liber_Iob
1100000398	inter acervos eorum meridiati sunt, qui calcatis torcularibus sitiunt.	2020-04-20	Liber_Iob
1100000399	de civitatibus fecerunt viros gemere, et anima vulneratorum clamavit: et deus inultum abire non patitur.	2020-04-20	Liber_Iob
1100000400	ipsi fuerunt rebelles lumini: nescierunt vias eius, nec reversi sunt per semitas eius.	2020-04-20	Liber_Iob
1100000401	mane primo consurgit homicida; interficit egenum et pauperem: per noctem vero erit quasi fur.	2020-04-20	Liber_Iob
1100000402	oculus adulteri observat caliginem, dicens: non me videbit oculus: et operiet vultum suum.	2020-04-20	Liber_Iob
1100000403	perfodit in tenebris domos, sicut in die condixerant sibi, et ignoraverunt lucem.	2020-04-20	Liber_Iob
1100000404	si subito apparuerit aurora, arbitrantur umbram mortis: et sic in tenebris quasi in luce ambulant.	2020-04-20	Liber_Iob
1100000405	levis est super faciem aquae: maledicta sit pars eius in terra, nec ambulet per viam vinearum.	2020-04-20	Liber_Iob
1100000406	ad nimium calorem transeat ab aquis nivium, et usque ad inferos peccatum illius.	2020-04-20	Liber_Iob
1100000407	obliviscatur eius misericordia; dulcedo illius vermes: non sit in recordatione, sed conteratur quasi lignum infructuosum.	2020-04-20	Liber_Iob
1100000408	pavit enim sterilem quae non parit, et viduae bene non fecit.	2020-04-20	Liber_Iob
1100000409	detraxit fortes in fortitudine sua, et cum steterit, non credet vitae suae.	2020-04-20	Liber_Iob
1100000410	dedit ei deus locum poenitentiae, et ille abutitur eo in superbiam: oculi autem eius sunt in viis illius.	2020-04-20	Liber_Iob
1100000411	elevati sunt ad modicum, et non subsistent: et humiliabuntur sicut omnia, et auferentur, et sicut summitates spicarum conterentur.	2020-04-20	Liber_Iob
1100000412	quod si non est ita, quis me potest arguere esse mentitum, et ponere ante deum verba mea? caput 25 respondens autem baldad suhites, dixit: potestas et terror apud eum est, qui facit concordiam in sublimibus suis.	2020-04-20	Liber_Iob
1100000413	numquid est numerus militum eius? et super quem non surget lumen illius? numquid iustificari potest homo comparatus deo? aut apparere mundus natus de muliere? ecce luna etiam non splendet, et stellae non sunt mundae in conspectu eius: quanto magis homo putredo, et filius hominis vermis? caput 26 respondens autem iob dixit: cuius adiutor es?  numquid imbecillis? et sustentas brachium eius qui non est fortis? cui dedisti consilium? forsitan illi qui non habet sapientiam: et prudentiam tuam ostendisti plurimam.	2020-04-20	Liber_Iob
1100000414	quem docere voluisti? nonne eum qui fecit spiramentum? ecce gigantes gemunt sub aquis, et qui habitant cum eis.	2020-04-20	Liber_Iob
1100000415	nudus est infernus coram illo, et nullum est operimentum perditioni.	2020-04-20	Liber_Iob
1100000416	qui extendit aquilonem super vacuum, et appendit terram super nihilum.	2020-04-20	Liber_Iob
1100000417	qui ligat aquas in nubibus suis, ut non erumpant pariter deorsum.	2020-04-20	Liber_Iob
1100000418	qui tenet vultum solii sui, et expandit super illud nebulam suam.	2020-04-20	Liber_Iob
1100000419	terminum circumdedit aquis, usque dum finiantur lux et tenebrae.	2020-04-20	Liber_Iob
1100000420	columnae caeli contremiscunt, et pavent ad nutum eius.	2020-04-20	Liber_Iob
1100000421	in fortitudine illius repente maria congregata sunt, et prudentia eius percussit superbum.	2020-04-20	Liber_Iob
1100000422	spiritus eius ornavit caelos, et obstetricante manu eius, eductus est coluber tortuosus.	2020-04-20	Liber_Iob
1100000423	ecce haec ex parte dicta sunt viarum eius: et cum vix parvam stillam sermonis eius audierimus, quis poterit tonitruum magnitudinis illius intueri? caput 27 addidit quoque iob, assumens parabolam suam, et dixit: vivit deus, qui abstulit iudicium meum, et omnipotens, qui ad amaritudinem adduxit animam meam.	2020-04-20	Liber_Iob
1100000424	quia donec superest halitus in me, et spiritus dei in naribus meis, non loquentur labia mea iniquitatem, nec lingua mea meditabitur mendacium.	2020-04-20	Liber_Iob
1100000425	absit a me ut iustos vos esse iudicem: donec deficiam, non recedam ab innocentia mea.	2020-04-20	Liber_Iob
1100000426	iustificationem meam, quam coepi tenere, non deseram: neque enim reprehendit me cor meum in omni vita mea.	2020-04-20	Liber_Iob
1100000427	sit ut impius, inimicus meus, et adversarius meus quasi iniquus.	2020-04-20	Liber_Iob
1100000428	quae est enim spes hypocritae, si avare rapiat, et non liberet deus animam eius? numquid deus audiet clamorem eius, cum venerit super eum angustia? aut poterit in omnipotente delectari, et invocare deum omni tempore? docebo vos per manum dei quae omnipotens habeat, nec abscondam.	2020-04-20	Liber_Iob
1100000429	ecce vos omnes nostis: et quid sine causa vana loquimini? haec est pars hominis impii apud deum, et haereditas violentorum, quam ob omnipotente suscipient.	2020-04-20	Liber_Iob
1100000430	si multiplicati fuerint filii eius, in gladio erunt, et nepotes eius non saturabuntur pane: qui reliqui fuerint ex eo sepelientur in interitu, et viduae illius non plorabunt.	2020-04-20	Liber_Iob
1100000431	si comportaverit quasi terram argentum, et sicut lutum praeparaverit vestimenta: praeparabit quidem, sed iustus vestietur illis, et argentum innocens dividet.	2020-04-20	Liber_Iob
1100000432	aedificavit sicut tinea domum suam, et sicut custos fecit umbraculum.	2020-04-20	Liber_Iob
1100000433	dives, cum dormierit, nihil secum auferet: aperiet oculos suos, et nihil inveniet.	2020-04-20	Liber_Iob
1100000434	apprehendet eum quasi aqua inopia: nocte opprimet eum tempestas.	2020-04-20	Liber_Iob
1100000435	tollet eum ventus urens, et auferet, et velut turbo rapiet eum de loco suo.	2020-04-20	Liber_Iob
1100000436	et mittet super eum, et non parcet: de manu eius fugiens fugiet.	2020-04-20	Liber_Iob
1100000437	stringet super eum manus suas, et sibilabit super illum, intuens locum eius.	2020-04-20	Liber_Iob
1100000438	caput 28 habet argentum venarum suarum principia, et auro locus est in quo conflatur.	2020-04-20	Liber_Iob
1100000439	ferrum de terra tollitur, et lapis solutus calore in aes vertitur.	2020-04-20	Liber_Iob
1100000440	tempus posuit tenebris, et universorum finem ipse considerat: lapidem quoque caliginis et umbram mortis.	2020-04-20	Liber_Iob
1100000441	dividit torrens a populo peregrinante eos quos oblitus est pes egentis hominis, et invios.	2020-04-20	Liber_Iob
1100000442	terra de qua oriebatur panis, in loco suo igni subversa est.	2020-04-20	Liber_Iob
1100000443	locus sapphiri lapides eius, et glebae illius aurum.	2020-04-20	Liber_Iob
1100000444	semitam ignoravit avis, nec intuitus est eam oculus vulturis.	2020-04-20	Liber_Iob
1100000445	non calcaverunt eam filii institorum, nec pertransivit per eam leaena.	2020-04-20	Liber_Iob
1100000446	ad silicem extendit manum suam: subvertit a radicibus montes.	2020-04-20	Liber_Iob
1100000447	in petris rivos excidit, et omne pretiosum vidit oculus eius.	2020-04-20	Liber_Iob
1100000448	profunda quoque fluviorum scrutatus est, et abscondita in lucem produxit.	2020-04-20	Liber_Iob
1100000449	sapientia vero ubi invenitur? et quis est locus intelligentiae? nescit homo pretium eius, nec invenitur in terra suaviter viventium.	2020-04-20	Liber_Iob
1100000450	abyssus dicit: non est in me, et mare loquitur: non est mecum.	2020-04-20	Liber_Iob
1100000451	non dabitur aurum obrizum pro ea, nec appendetur argentum in commutatione eius.	2020-04-20	Liber_Iob
1100000452	non conferetur tinctis indiae coloribus, nec lapidi sardonycho pretiosissimo vel sapphiro.	2020-04-20	Liber_Iob
1100000453	non adaequabitur ei aurum vel vitrum, nec commutabuntur pro ea vasa auri.	2020-04-20	Liber_Iob
1100000454	excelsa et eminentia non memorabuntur comparatione eius: trahitur autem sapientia de occultis.	2020-04-20	Liber_Iob
1100000455	non adaequabitur ei topazius de aethiopia, nec tincturae mundissimae componetur.	2020-04-20	Liber_Iob
1100000456	unde ergo sapientia venit? et quis est locus intelligentiae? abscondita est ab oculis omnium viventium: volucres quoque caeli latet.	2020-04-20	Liber_Iob
1100000457	perditio et mors dixerunt: auribus nostris audivimus famam eius.	2020-04-20	Liber_Iob
1100000458	deus intelligit viam eius, et ipse novit locum illius.	2020-04-20	Liber_Iob
1100000459	ipse enim fines mundi intuetur, et omnia quae sub caelo sunt respicit.	2020-04-20	Liber_Iob
1100000460	qui fecit ventis pondus, et aquas appendit in mensura.	2020-04-20	Liber_Iob
1100000461	quando ponebat pluviis legem, et viam procellis sonantibus: tunc vidit illam et enarravit, et praeparavit, et investigavit.	2020-04-20	Liber_Iob
1100000462	et dixit homini: ecce timor domini, ipsa est sapientia; et recedere a malo, intelligentia.	2020-04-20	Liber_Iob
1100000463	caput 29 addidit quoque iob, assumens parabolam suam, et dixit: quis mihi tribuat ut sim iuxta menses pristinos, secundum dies quibus deus custodiebat me? quando splendebat lucerna eius super caput meum, et ad lumen eius ambulabam in tenebris: sicut fui in diebus adolescentiae meae, quando secreto deus erat in tabernaculo meo: quando erat omnipotens mecum, et in circuitu meo pueri mei: quando lavabam pedes meos butyro, et petra fundebat mihi rivos olei: quando procedebam ad portam civitatis, et in platea parabant cathedram mihi.	2020-04-20	Liber_Iob
1100000464	videbant me iuvenes, et abscondebantur: et senes assurgentes stabant.	2020-04-20	Liber_Iob
1100000465	principes cessabant loqui, et digitum superponebant ori suo.	2020-04-20	Liber_Iob
1100000466	vocem suam cohibebant duces, et lingua eorum gutturi suo adhaerebat.	2020-04-20	Liber_Iob
1100000467	auris audiens beatificabat me, et oculus videns testimonium reddebat mihi: eo quod liberassem pauperem vociferantem, et pupillum cui non esset adiutor.	2020-04-20	Liber_Iob
1100000468	benedictio perituri super me veniebat, et cor viduae consolatus sum.	2020-04-20	Liber_Iob
1100000469	iustitia indutus sum, et vestivi me, sicut vestimento et diademate, iudicio meo.	2020-04-20	Liber_Iob
1100000470	oculus fui caeco, et pes claudo.	2020-04-20	Liber_Iob
1100000471	pater eram pauperum, et causam quam nesciebam diligentissime investigabam.	2020-04-20	Liber_Iob
1100000472	conterebam molas iniqui, et de dentibus illius auferebam praedam.	2020-04-20	Liber_Iob
1100000473	dicebamque: in nidulo meo moriar, et sicut palma multiplicabo dies.	2020-04-20	Liber_Iob
1100000474	radix mea aperta est secus aquas, et ros morabitur in messione mea.	2020-04-20	Liber_Iob
1100000475	gloria mea semper innovabitur, et arcus meus in manu mea instaurabitur.	2020-04-20	Liber_Iob
1100000476	qui me audiebant, expectabant sententiam, et intenti tacebant ad consilium meum.	2020-04-20	Liber_Iob
1100000477	verbis meis addere nihil audebant, et super illos stillabat eloquium meum.	2020-04-20	Liber_Iob
1100000478	expectabant me sicut pluviam, et os suum aperiebant quasi ad imbrem serotinum.	2020-04-20	Liber_Iob
1100000479	siquando ridebam ad eos, non credebant: et lux vultus mei non cadebat in terram.	2020-04-20	Liber_Iob
1100000480	si voluissem ire ad eos, sedebam primus: cumque sederem quasi rex, circumstante exercitu, eram tamen moerentium consolator.	2020-04-20	Liber_Iob
1100000481	caput 30 nunc autem derident me iuniores tempore, quorum non dignabar patres ponere cum canibus gregis mei: quorum virtus manuum mihi erat pro nihilo, et vita ipsa putabantur indigni: egestate et fame steriles, qui rodebant in solitudine, squallentes calamitate et miseria.	2020-04-20	Liber_Iob
1100000482	et mandebant herbas, et arborum cortices, et radix iuniperorum erat cibus eorum: qui de convallibus ista rapientes, cum singula reperissent, ad ea cum clamore currebant.	2020-04-20	Liber_Iob
1100000483	in desertis habitabant torrentium, et in cavernis terrae, vel super glaream: qui inter huiuscemodi laetabantur, et esse sub sentibus delicias computabant: filii stultorum et ignobilium, et in terra penitus non parentes.	2020-04-20	Liber_Iob
1100000484	nunc in eorum canticum versus sum, et factus sum eis in proverbium.	2020-04-20	Liber_Iob
1100000485	abominantur me, et longe fugiunt a me, et faciem meam conspuere non verentur.	2020-04-20	Liber_Iob
1100000486	pharetram enim suam aperuit, et afflixit me, et frenum posuit in os meum.	2020-04-20	Liber_Iob
1100000487	ad dexteram orientis calamitates meae illico surrexerunt: pedes meos subverterunt, et oppresserunt quasi fluctibus semitis suis.	2020-04-20	Liber_Iob
1100000488	dissipaverunt itinera mea; insidiati sunt mihi, et praevaluerunt: et non fuit qui ferret auxilium.	2020-04-20	Liber_Iob
1100000489	quasi rupto muro, et aperta ianua, irruerunt super me, et ad meas miserias devoluti sunt.	2020-04-20	Liber_Iob
1100000490	redactus sum in nihilum: abstulisti quasi ventus desiderium meum, et velut nubes pertransiit salus mea.	2020-04-20	Liber_Iob
1100000491	nunc autem in memetipso marcescit anima mea, et possident me dies afflictionis.	2020-04-20	Liber_Iob
1100000492	nocte os meum perforatur doloribus, et qui me comedunt, non dormiunt.	2020-04-20	Liber_Iob
1100000493	in multitudine eorum consumitur vestimentum meum, et quasi capito tunicae succinxerunt me.	2020-04-20	Liber_Iob
1100000494	comparatus sum luto, et assimilatus sum favillae et cineri.	2020-04-20	Liber_Iob
1100000495	clamo ad te, et non exaudis me: sto, et non respicis me.	2020-04-20	Liber_Iob
1100000496	mutatus es mihi in crudelem, et in duritia manus tuae adversaris mihi.	2020-04-20	Liber_Iob
1100000497	elevasti me, et quasi super ventum ponens; elisisti me valide.	2020-04-20	Liber_Iob
1100000498	scio quia morti trades me, ubi constituta est domus omni viventi.	2020-04-20	Liber_Iob
1100000499	verumtamen non ad consumptionem eorum emittis manum tuam: et si corruerint, ipse salvabis.	2020-04-20	Liber_Iob
1100000500	flebam quondam super eo qui afflictus erat, et compatiebatur anima mea pauperi.	2020-04-20	Liber_Iob
1100000501	expectabam bona, et venerunt mihi mala: praestolabar lucem, et eruperunt tenebrae.	2020-04-20	Liber_Iob
1100000502	interiora mea efferbuerunt absque ulla requie: praevenerunt me dies afflictionis.	2020-04-20	Liber_Iob
1100000503	moerens incedebam sine furore; consurgens, in turba clamabam.	2020-04-20	Liber_Iob
1100000504	frater fui draconum, et socius struthionum.	2020-04-20	Liber_Iob
1100000505	cutis mea denigrata est super me, et ossa mea aruerunt prae caumate.	2020-04-20	Liber_Iob
1100000506	versa est in luctum cithara mea, et organum meum in vocem flentium.	2020-04-20	Liber_Iob
1100000507	caput 31 pepigi foedus cum oculis meis, ut ne cogitarem quidem de virgine.	2020-04-20	Liber_Iob
1100000508	quam enim partem haberet in me deus desuper, et haereditatem omnipotens de excelsis? numquid non perditio est iniquo, et alienatio operantibus iniustitiam? nonne ipse considerat vias meas, et cunctos gressus meos dinumerat? si ambulavi in vanitate, et festinavit in dolo pes meus, appendat me in statera iusta, et sciat deus simplicitatem meam.	2020-04-20	Liber_Iob
1100000509	si declinavit gressus meus de via, et si secutum est oculos meos cor meum, et si manibus meis adhaesit macula, seram, et alius comedat, et progenies mea eradicetur.	2020-04-20	Liber_Iob
1100000510	si deceptum est cor meum super muliere, et si ad ostium amici mei insidiatus sum, scortum alterius sit uxor mea, et super illam incurventur alii.	2020-04-20	Liber_Iob
1100000511	hoc enim nefas est, et iniquitas maxima.	2020-04-20	Liber_Iob
1100000512	ignis est usque ad perditionem devorans, et omnia eradicans genimina.	2020-04-20	Liber_Iob
1100000513	si contempsi subire iudicium cum servo meo et ancilla mea, cum disceptarent adversum me: quid enim faciam cum surrexerit ad iudicandum deus? et cum quaesierit, quid respondebo illi? numquid non in utero fecit me, qui et illum operatus est, et formavit me in vulva unus? si negavi quod volebant pauperibus, et oculos viduae expectare feci; si comedi buccellam meam solus, et non comedit pupillus ex ea (quia ab infantia mea crevit mecum miseratio, et de utero matris meae egressa est mecum); si despexi pereuntem, eo quod non habuerit indumentum, et absque operimento pauperem; si non benedixerunt mihi latera eius, et de velleribus ovium mearum calefactus est; si levavi super pupillum manum meam, etiam cum viderem me in porta superiorem: humerus meus a iunctura sua cadat, et brachium meum cum suis ossibus confringatur.	2020-04-20	Liber_Iob
1100000514	semper enim quasi tumentes super me fluctus timui deum, et pondus eius ferre non potui.	2020-04-20	Liber_Iob
1100000515	si putavi aurum robur meum, et obrizo dixi: fiducia mea; si laetatus sum super multis divitiis meis, et quia plurima reperit manus mea; si vidi solem cum fulgeret, et lunam incedentem clare, et laetatum est in abscondito cor meum, et osculatus sum manum meam ore meo: quae est iniquitas maxima, et negatio contra deum altissimum.	2020-04-20	Liber_Iob
1100000516	si gavisus sum ad ruinam eius qui me oderat, et exsultavi quod invenisset eum malum: non enim dedi ad peccandum guttur meum, ut expeterem maledicens animam eius.	2020-04-20	Liber_Iob
1100000517	si non dixerunt viri tabernaculi mei: quis det de carnibus eius, ut saturemur? foris non mansit peregrinus: ostium meum viatori patuit.	2020-04-20	Liber_Iob
1100000518	si abscondi quasi homo peccatum meum, et celavi in sinu meo iniquitatem meam; si expavi ad multitudinem nimiam, et despectio propinquorum terruit me: et non magis tacui, nec egressus sum ostium.	2020-04-20	Liber_Iob
1100000519	quis mihi tribuat auditorem, ut desiderium meum audiat omnipotens, et librum scribat ipse qui iudicat, ut in humero meo portem illum, et circumdem illum quasi coronam mihi? per singulos gradus meos pronuntiabo illum, et quasi principi offeram eum.	2020-04-20	Liber_Iob
1100000520	si adversum me terra mea clamat, et cum ipsa sulci eius deflent: si fructus eius comedi absque pecunia, et animam agricolarum eius afflixi: pro frumento oriatur mihi tribulus, et pro hordeo spina.	2020-04-20	Liber_Iob
1100000521	finita sunt verba iob.	2020-04-20	Liber_Iob
1100000522	caput 32 omiserunt autem tres viri isti respondere iob, eo quod iustus sibi videretur.	2020-04-20	Liber_Iob
1100000523	et iratus indignatusque est eliu filius barachel buzites, de cognatione ram: iratus est autem adversum iob, eo quod iustum se esse diceret coram deo.	2020-04-20	Liber_Iob
1100000524	porro adversum amicos eius indignatus est, eo quod non invenissent responsionem rationabilem, sed tantummodo condemnassent iob.	2020-04-20	Liber_Iob
1100000525	igitur eliu expectavit iob loquentem, eo quod seniores essent qui loquebantur.	2020-04-20	Liber_Iob
1100000526	cum autem vidisset quod tres respondere non potuissent, iratus est vehementer.	2020-04-20	Liber_Iob
1100000527	respondensque eliu filius barachel buzites, dixit: iunior sum tempore, vos autem antiquiores: idcirco, demisso capite, veritus sum vobis indicare meam sententiam.	2020-04-20	Liber_Iob
1100000528	sperabam enim quod aetas prolixior loqueretur, et annorum multitudo doceret sapientiam.	2020-04-20	Liber_Iob
1100000529	sed, ut video, spiritus est in hominibus, et inspiratio omnipotentis dat intelligentiam.	2020-04-20	Liber_Iob
1100000530	non sunt longaevi sapientes, nec senes intelligunt iudicium.	2020-04-20	Liber_Iob
1100000531	ideo dicam: audite me: ostendam vobis etiam ego meam sapientiam.	2020-04-20	Liber_Iob
1100000532	expectavi enim sermones vestros; audivi prudentiam vestram, donec disceptaremini sermonibus; et donec putabam vos aliquid dicere, considerabam: sed, ut video, non est qui possit arguere iob, et respondere ex vobis sermonibus eius.	2020-04-20	Liber_Iob
1100000533	ne forte dicatis: invenimus sapientiam: deus proiecit eum, non homo.	2020-04-20	Liber_Iob
1100000534	nihil locutus est mihi: et ego non secundum sermones vestros respondebo illi.	2020-04-20	Liber_Iob
1100000535	extimuerunt, nec responderunt ultra, abstuleruntque a se eloquia.	2020-04-20	Liber_Iob
1100000536	quoniam igitur expectavi, et non sunt locuti: steterunt, nec ultra responderunt: respondebo et ego partem meam, et ostendam scientiam meam.	2020-04-20	Liber_Iob
1100000537	plenus sum enim sermonibus, et coarctat me spiritus uteri mei.	2020-04-20	Liber_Iob
1100000538	en venter meus quasi mustum absque spiraculo, quod lagunculas novas disrumpit.	2020-04-20	Liber_Iob
1100000539	loquar, et respirabo paululum: aperiam labia mea, et respondebo.	2020-04-20	Liber_Iob
1100000540	non accipiam personam viri, et deum homini non aequabo.	2020-04-20	Liber_Iob
1100000541	nescio enim quamdiu subsistam, et si post modicum tollat me factor meus.	2020-04-20	Liber_Iob
1100000542	caput 33 audi igitur, iob, eloquia mea, et omnes sermones meos ausculta.	2020-04-20	Liber_Iob
1100000543	ecce aperui os meum: loquatur lingua mea in faucibus meis.	2020-04-20	Liber_Iob
1100000544	simplici corde meo sermones mei, et sententiam puram labia mea loquentur.	2020-04-20	Liber_Iob
1100000545	spiritus dei fecit me, et spiraculum omnipotentis vivificavit me.	2020-04-20	Liber_Iob
1100000546	si potes, responde mihi, et adversus faciem meam consiste.	2020-04-20	Liber_Iob
1100000547	ecce, et me sicut et te fecit deus, et de eodem luto ego quoque formatus sum.	2020-04-20	Liber_Iob
1100000548	verumtamen miraculum meum non te terreat, et eloquentia mea non sit tibi gravis.	2020-04-20	Liber_Iob
1100000549	dixisti ergo in auribus meis, et vocem verborum tuorum audivi: mundus sum ego, et absque delicto: immaculatus, et non est iniquitas in me.	2020-04-20	Liber_Iob
1100000550	quia querelas in me reperit, ideo arbitratus est me inimicum sibi.	2020-04-20	Liber_Iob
1100000551	posuit in nervo pedes meos; custodivit omnes semitas meas.	2020-04-20	Liber_Iob
1100000552	hoc est ergo in quo non es iustificatus: respondebo tibi, quia maior sit deus homine.	2020-04-20	Liber_Iob
1100000553	adversus eum contendis, quod non ad omnia verba responderit tibi? semel loquitur deus, et secundo idipsum non repetit.	2020-04-20	Liber_Iob
1100000554	per somnium, in visione nocturna, quando irruit sopor super homines, et dormiunt in lectulo, tunc aperit aures virorum, et erudiens eos instruit disciplina, ut avertat hominem ab his quae facit, et liberet eum de superbia, eruens animam eius a corruptione, et vitam illius ut non transeat in gladium.	2020-04-20	Liber_Iob
1100000555	increpat quoque per dolorem in lectulo, et omnia ossa eius marcescere facit.	2020-04-20	Liber_Iob
1100000556	abominabilis ei fit in vita sua panis, et animae illius cibus ante desiderabilis.	2020-04-20	Liber_Iob
1100000557	tabescet caro eius, et ossa, quae tecta fuerant, nudabuntur.	2020-04-20	Liber_Iob
1100000558	appropinquavit corruptioni anima eius, et vita illius mortiferis.	2020-04-20	Liber_Iob
1100000559	si fuerit pro eo angelus loquens, unus de millibus, ut annuntiet hominis aequitatem, miserebitur eius, et dicet: libera eum, ut non descendat in corruptionem: inveni in quo ei propitier.	2020-04-20	Liber_Iob
1100000560	consumpta est caro eius a suppliciis: revertatur ad dies adolescentiae suae.	2020-04-20	Liber_Iob
1100000561	deprecabitur deum, et placabilis ei erit: et videbit faciem eius in iubilo, et reddet homini iustitiam suam.	2020-04-20	Liber_Iob
1100000562	respiciet homines, et dicet: peccavi, et vere deliqui, et ut eram dignus, non recepi.	2020-04-20	Liber_Iob
1100000563	liberavit animam suam, ne pergeret in interitum, sed vivens lucem videret.	2020-04-20	Liber_Iob
1100000564	ecce haec omnia operatur deus tribus vicibus per singulos, ut revocet animas eorum a corruptione, et illuminet luce viventium.	2020-04-20	Liber_Iob
1100000565	attende, iob, et audi me: et tace, dum ego loquor.	2020-04-20	Liber_Iob
1100000566	si autem habes quod loquaris, responde mihi: loquere, volo enim te apparere iustum.	2020-04-20	Liber_Iob
1100000567	quod si non habes, audi me: tace, et docebo te sapientiam.	2020-04-20	Liber_Iob
1100000568	caput 34 pronuntians itaque eliu, etiam haec locutus est: audite, sapientes, verba mea: et eruditi, auscultate me.	2020-04-20	Liber_Iob
1100000569	auris enim verba probat, et guttur escas gustu diiudicat.	2020-04-20	Liber_Iob
1100000570	iudicium eligamus nobis, et inter nos videamus quid sit melius.	2020-04-20	Liber_Iob
1100000571	quia dixit iob: iustus sum, et deus subvertit iudicium meum.	2020-04-20	Liber_Iob
1100000572	in iudicando enim me mendacium est: violenta sagitta mea absque ullo peccato.	2020-04-20	Liber_Iob
1100000573	quis est vir ut est iob, qui bibit subsannationem quasi aquam: qui graditur cum operantibus iniquitatem, et ambulat cum viris impiis? dixit enim: non placebit vir deo, etiam si cucurrerit cum eo.	2020-04-20	Liber_Iob
1100000574	ideo, viri cordati, audite me: absit a deo impietas, et ab omnipotente iniquitas.	2020-04-20	Liber_Iob
1100000575	opus enim hominis reddet ei, et iuxta vias singulorum restituet eis.	2020-04-20	Liber_Iob
1100000576	vere enim deus non condemnabit frustra, nec omnipotens subvertet iudicium.	2020-04-20	Liber_Iob
1100000577	quem constituit alium super terram? aut quem posuit super orbem quem fabricatus est? si direxerit ad eum cor suum, spiritum illius et flatum ad se trahet.	2020-04-20	Liber_Iob
1100000578	deficiet omnis caro simul, et homo in cinerem revertetur.	2020-04-20	Liber_Iob
1100000579	si habes ergo intellectum, audi quod dicitur, et ausculta vocem eloquii mei: numquid qui non amat iudicium sanari potest? et quomodo tu eum qui iustus est in tantum condemnas? qui dicit regi: apostata; qui vocat duces impios; qui non accipit personas principum, nec cognovit tyrannum cum disceptaret contra pauperem: opus enim manuum eius sunt universi.	2020-04-20	Liber_Iob
1100000580	subito morientur, et in media nocte turbabuntur populi: et pertransibunt, et auferent violentum absque manu.	2020-04-20	Liber_Iob
1100000581	oculi enim eius super vias hominum, et omnes gressus eorum considerat.	2020-04-20	Liber_Iob
1100000582	non sunt tenebrae, et non est umbra mortis, ut abscondantur ibi qui operantur iniquitatem, neque enim ultra in hominis potestate est, ut veniat ad deum in iudicium.	2020-04-20	Liber_Iob
1100000583	conteret multos, et innumerabiles, et stare faciet alios pro eis.	2020-04-20	Liber_Iob
1100000584	novit enim opera eorum, et idcirco inducet noctem, et conterentur.	2020-04-20	Liber_Iob
1100000585	quasi impios percussit eos in loco videntium: qui quasi de industria recesserunt ab eo, et omnes vias eius intelligere noluerunt: ut pervenire facerent ad eum clamorem egeni, et audiret vocem pauperum.	2020-04-20	Liber_Iob
1100000586	ipso enim concedente pacem, quis est qui condemnet? ex quo absconderit vultum, quis est qui contempletur eum, et super gentes, et super omnes homines? qui regnare facit hominem hypocritam propter peccata populi.	2020-04-20	Liber_Iob
1100000587	quia ergo ego locutus sum ad deum, te quoque non prohibebo.	2020-04-20	Liber_Iob
1100000588	si erravi, tu doce me; si iniquitatem locutus sum, ultra non addam.	2020-04-20	Liber_Iob
1100000589	numquid a te deus expetit eam, quia displicuit tibi? tu enim coepisti loqui, et non ego: quod si quid nosti melius, loquere.	2020-04-20	Liber_Iob
1100000590	viri intelligentes loquantur mihi, et vir sapiens audiat me.	2020-04-20	Liber_Iob
1100000591	iob autem stulte locutus est, et verba illius non sonant disciplinam.	2020-04-20	Liber_Iob
1100000592	pater mi, probetur iob usque ad finem: ne desinas ab homine iniquitatis: quia addit super peccata sua blasphemiam, inter nos interim constringatur: et tunc ad iudicium provocet sermonibus suis deum.	2020-04-20	Liber_Iob
1100000593	caput 35 igitur eliu haec rursum locutus est: numquid aequa tibi videtur tua cogitatio, ut diceres: iustior sum deo? dixisti enim: non tibi placet quod rectum est: vel quid tibi proderit, si ego peccavero? itaque ego respondebo sermonibus tuis, et amicis tuis tecum.	2020-04-20	Liber_Iob
1100000594	suspice caelum, et intuere: et contemplare aethera quod altior te sit.	2020-04-20	Liber_Iob
1100000595	si peccaveris, quid ei nocebis? et si multiplicatae fuerint iniquitates tuae, quid facies contra eum? porro si iuste egeris, quid donabis ei? aut quid de manu tua accipiet? homini qui similis tui est, nocebit impietas tua: et filium hominis adiuvabit iustitia tua.	2020-04-20	Liber_Iob
1100000596	propter multitudinem calumniatorum clamabunt, et eiulabunt propter vim brachii tyrannorum.	2020-04-20	Liber_Iob
1100000597	et non dixit: ubi est deus qui fecit me, qui dedit carmina in nocte; qui docet nos super iumenta terrae, et super volucres caeli erudit nos? ibi clamabunt, et non exaudiet, propter superbiam malorum.	2020-04-20	Liber_Iob
1100000598	non ergo frustra audiet deus, et omnipotens causas singulorum intuebitur.	2020-04-20	Liber_Iob
1100000599	etiam cum dixeris: non considerat: iudicare coram illo, et expecta eum.	2020-04-20	Liber_Iob
1100000600	nunc enim non infert furorem suum, nec ulciscitur scelus valde.	2020-04-20	Liber_Iob
1100000601	ergo iob frustra aperit os suum, et absque scientia verba multiplicat.	2020-04-20	Liber_Iob
1100000602	caput 36 addens quoque eliu, haec locutus est: sustine me paululum, et indicabo tibi: adhuc enim habeo quod pro deo loquar.	2020-04-20	Liber_Iob
1100000603	repetam scientiam meam a principio, et operatorem meum probabo iustum.	2020-04-20	Liber_Iob
1100000604	vere enim absque mendacio sermones mei, et perfecta scientia probabitur tibi.	2020-04-20	Liber_Iob
1100000605	deus potentes non abiicit, cum et ipse sit potens: sed non salvat impios, et iudicium pauperibus tribuit.	2020-04-20	Liber_Iob
1100000606	non auferet a iusto oculos suos: et reges in solio collocat in perpetuum, et illi eriguntur.	2020-04-20	Liber_Iob
1100000607	et si fuerint in catenis, et vinciantur funibus paupertatis, indicabit eis opera eorum, et scelera eorum, quia violenti fuerunt.	2020-04-20	Liber_Iob
1100000608	revelabit quoque aurem eorum, ut corripiat: et loquetur, ut revertantur ab iniquitate.	2020-04-20	Liber_Iob
1100000609	si audierint et observaverint, complebunt dies suos in bono, et annos suos in gloria: si autem non audierint, transibunt per gladium, et consumentur in stultitia.	2020-04-20	Liber_Iob
1100000610	simulatores et callidi provocant iram dei, neque clamabunt cum vincti fuerint.	2020-04-20	Liber_Iob
1100000611	morietur in tempestate anima eorum, et vita eorum inter effeminatos.	2020-04-20	Liber_Iob
1100000612	eripiet de angustia sua pauperem, et revelabit in tribulatione aurem eius.	2020-04-20	Liber_Iob
1100000613	igitur salvabit te de ore angusto latissime, et non habente fundamentum subter se: requies autem mensae tuae erit plena pinguedine.	2020-04-20	Liber_Iob
1100000614	causa tua quasi impii iudicata est: causam iudiciumque recipies.	2020-04-20	Liber_Iob
1100000615	non te ergo superet ira ut aliquem opprimas: nec multitudo donorum inclinet te.	2020-04-20	Liber_Iob
1100000616	depone magnitudinem tuam absque tribulatione, et omnes robustos fortitudine.	2020-04-20	Liber_Iob
1100000617	ne protrahas noctem, ut ascendant populi pro eis.	2020-04-20	Liber_Iob
1100000618	cave ne declines ad iniquitatem: hanc enim coepisti sequi post miseriam.	2020-04-20	Liber_Iob
1100000619	ecce deus excelsus in fortitudine sua, et nullus ei similis in legislatoribus.	2020-04-20	Liber_Iob
1100000620	quis poterit scrutari vias eius? aut quis potest ei dicere: operatus es iniquitatem? memento quod ignores opus eius, de quo cecinerunt viri.	2020-04-20	Liber_Iob
1100000621	omnes homines vident eum: unusquisque intuetur procul.	2020-04-20	Liber_Iob
1100000622	ecce deus magnus vincens scientiam nostram: numerus annorum eius inaestimabilis.	2020-04-20	Liber_Iob
1100000623	qui aufert stillas pluviae, et effundit imbres ad instar gurgitum, qui de nubibus fluunt quae praetexunt cuncta desuper.	2020-04-20	Liber_Iob
1100000624	si voluerit extendere nubes quasi tentorium suum, et fulgurare lumine suo desuper, cardines quoque maris operiet.	2020-04-20	Liber_Iob
1100000625	per haec enim iudicat populos, et dat escas multis mortalibus.	2020-04-20	Liber_Iob
1100000626	in manibus abscondit lucem, et praecepit ei ut rursus adveniat.	2020-04-20	Liber_Iob
1100000627	annuntiat de ea amico suo, quod possessio eius sit, et ad eam possit ascendere.	2020-04-20	Liber_Iob
1100000628	caput 37 super hoc expavit cor meum, et emotum est de loco suo.	2020-04-20	Liber_Iob
1100000629	audite auditionem in terrore vocis eius, et sonum de ore illius procedentem.	2020-04-20	Liber_Iob
1100000630	subter omnes caelos ipse considerat, et lumen illius super terminos terrae.	2020-04-20	Liber_Iob
1100000631	post eum rugiet sonitus; tonabit voce magnitudinis suae: et non investigabitur, cum audita fuerit vox eius.	2020-04-20	Liber_Iob
1100000632	tonabit deus in voce sua mirabiliter, qui facit magna et inscrutabilia; qui praecipit nivi ut descendat in terram, et hiemis pluviis, et imbri fortitudinis suae; qui in manu omnium hominum signat, ut noverint singuli opera sua.	2020-04-20	Liber_Iob
1100000633	ingredietur bestia latibulum, et in antro suo morabitur.	2020-04-20	Liber_Iob
1100000634	ab interioribus egredietur tempestas, et ab arcturo frigus.	2020-04-20	Liber_Iob
1100000635	flante deo, concrescit gelu, et rursum latissimae funduntur aquae.	2020-04-20	Liber_Iob
1100000636	frumentum desiderat nubes, et nubes spargunt lumen suum.	2020-04-20	Liber_Iob
1100000637	quae lustrant per circuitum, quocumque eas voluntas gubernantis duxerit, ad omne quod praeceperit illis super faciem orbis terrarum: sive in una tribu, sive in terra sua, sive in quocumque loco misericordiae suae eas iusserit inveniri.	2020-04-20	Liber_Iob
1100000638	ausculta haec, iob: sta, et considera mirabilia dei.	2020-04-20	Liber_Iob
1100000639	numquid scis quando praeceperit deus pluviis, ut ostenderent lucem nubium eius? numquid nosti semitas nubium magnas, et perfectas scientias? nonne vestimenta tua calida sunt, cum perflata fuerit terra austro? tu forsitan cum eo fabricatus es caelos, qui solidissimi quasi aere fusi sunt.	2020-04-20	Liber_Iob
1100000640	ostende nobis quid dicamus illi: nos quippe involvimur tenebris.	2020-04-20	Liber_Iob
1100000641	quis narrabit ei quae loquor? etiam si locutus fuerit homo, devorabitur.	2020-04-20	Liber_Iob
1100000642	at nunc non vident lucem: subito aer cogetur in nubes, et ventus transiens fugabit eas.	2020-04-20	Liber_Iob
1100000643	ab aquilone aurum venit, et ad deum formidolosa laudatio.	2020-04-20	Liber_Iob
1100000644	digne eum invenire non possumus: magnus fortitudine, et iudicio, et iustitia: et enarrari non potest.	2020-04-20	Liber_Iob
1100000645	ideo timebunt eum viri, et non audebunt contemplari omnes qui sibi videntur esse sapientes.	2020-04-20	Liber_Iob
1100000646	caput 38 respondens autem dominus iob de turbine, dixit: quis est iste involvens sententias sermonibus imperitis? accinge sicut vir lumbos tuos: interrogabo te, et responde mihi.	2020-04-20	Liber_Iob
1100000647	ubi eras quando ponebam fundamenta terrae? indica mihi, si habes intelligentiam.	2020-04-20	Liber_Iob
1100000648	quis posuit mensuras eius, si nosti? vel quis tetendit super eam lineam? super quo bases illius solidatae sunt? aut quis demisit lapidem angularem eius, cum me laudarent simul astra matutina, et iubilarent omnes filii dei? quis conclusit ostiis mare, quando erumpebat quasi de vulva procedens; cum ponerem nubem vestimentum eius, et caligine illud quasi pannis infantiae obvolverem? circumdedi illud terminis meis, et posui vectem et ostia, et dixi: usque huc venies, et non procedes amplius, et hic confringes tumentes fluctus tuos.	2020-04-20	Liber_Iob
1100000649	numquid post ortum tuum praecepisti diluculo, et ostendisti aurorae locum suum? et tenuisti concutiens extrema terrae, et excussisti impios ex ea? restituetur ut lutum signaculum, et stabit sicut vestimentum: auferetur ab impiis lux sua, et brachium excelsum confringetur.	2020-04-20	Liber_Iob
1100000650	numquid ingressus es profunda maris, et in novissimis abyssi deambulasti? numquid apertae sunt tibi portae mortis, et ostia tenebrosa vidisti? numquid considerasti latitudinem terrae? indica mihi, si nosti, omnia: in qua via lux habitet, et tenebrarum quis locus sit: ut ducas unumquodque ad terminos suos, et intelligas semitas domus eius.	2020-04-20	Liber_Iob
1100000651	sciebas tunc quod nasciturus esses, et numerum dierum tuorum noveras? numquid ingressus es thesauros nivis, aut thesauros grandinis aspexisti, quae praeparavi in tempus hostis, in diem pugnae et belli? per quam viam spargitur lux, dividitur aestus super terram? quis dedit vehementissimo imbri cursum, et viam sonantis tonitrui, ut plueret super terram absque homine in deserto, ubi nullus mortalium commoratur; ut impleret inviam et desolatam, et produceret herbas virentes? quis est pluviae pater? vel quis genuit stillas roris? de cuius utero egressa est glacies? et gelu de caelo quis genuit? in similitudinem lapidis aquae durantur, et superficies abyssi constringitur.	2020-04-20	Liber_Iob
1100000652	numquid coniungere valebis micantes stellas pleiadas, aut gyrum arcturi poteris dissipare? numquid producis luciferum in tempore suo, et vesperum super filios terrae consurgere facis? numquid nosti ordinem caeli, et pones rationem eius in terra? numquid elevabis in nebula vocem tuam, et impetus aquarum operiet te? numquid mittes fulgura, et ibunt, et revertentia dicent tibi: adsumus? quis posuit in visceribus hominis sapientiam? vel quis dedit gallo intelligentiam? quis enarrabit caelorum rationem? et concentum caeli quis dormire faciet? quando fundebatur pulvis in terra, et glebae compingebantur? numquid capies leaenae praedam, et animam catulorum eius implebis, quando cubant in antris, et in specubus insidiantur? quis praeparat corvo escam suam, quando pulli eius clamant ad deum, vagantes, eo quod non habeant cibos? caput 39 numquid nosti tempus partus ibicum in petris, vel parturientes cervas observasti? dinumerasti menses conceptus earum, et scisti tempus partus earum? incurvantur ad foetum, et pariunt, et rugitus emittunt.	2020-04-20	Liber_Iob
1100000653	separantur filii earum, et pergunt ad pastum: egrediuntur, et non revertuntur ad eas.	2020-04-20	Liber_Iob
1100000654	quis dimisit onagrum liberum, et vincula eius quis solvit? cui dedi in solitudine domum, et tabernacula eius in terra salsuginis.	2020-04-20	Liber_Iob
1100000655	contemnit multitudinem civitatis: clamorem exactoris non audit.	2020-04-20	Liber_Iob
1100000656	circumspicit montes pascuae suae, et virentia quaeque perquirit.	2020-04-20	Liber_Iob
1100000657	numquid volet rhinoceros servire tibi, aut morabitur ad praesepe tuum? numquid alligabis rhinocerota ad arandum loro tuo, aut confringet glebas vallium post te? numquid fiduciam habebis in magna fortitudine eius, et derelinques ei labores tuos? numquid credes illi quod sementem reddat tibi, et aream tuam congreget? penna struthionis similis est pennis herodii et accipitris.	2020-04-20	Liber_Iob
1100000658	quando derelinquit ova sua in terra, tu forsitan in pulvere calefacies ea? obliviscitur quod pes conculcet ea, aut bestia agri conterat.	2020-04-20	Liber_Iob
1100000659	duratur ad filios suos, quasi non sint sui: frustra laboravit, nullo timore cogente.	2020-04-20	Liber_Iob
1100000660	privavit enim eam deus sapientia, nec dedit illi intelligentiam.	2020-04-20	Liber_Iob
1100000661	cum tempus fuerit, in altum alas erigit: deridet equum et ascensorem eius.	2020-04-20	Liber_Iob
1100000662	numquid praebebis equo fortitudinem, aut circumdabis collo eius hinnitum? numquid suscitabis eum quasi locustas? gloria narium eius terror.	2020-04-20	Liber_Iob
1100000663	terram ungula fodit; exultat audacter: in occursum pergit armatis.	2020-04-20	Liber_Iob
1100000664	contemnit pavorem, nec cedit gladio.	2020-04-20	Liber_Iob
1100000665	super ipsum sonabit pharetra; vibrabit hasta et clypeus: fervens et fremens sorbet terram, nec reputat tubae sonare clangorem.	2020-04-20	Liber_Iob
1100000666	ubi audierit buccinam, dicit: vah! procul odoratur bellum: exhortationem ducum, et ululatum exercitus.	2020-04-20	Liber_Iob
1100000667	numquid per sapientiam tuam plumescit accipiter, expandens alas suas ad austrum? numquid ad praeceptum tuum elevabitur aquila, et in arduis ponet nidum suum? in petris manet, et in praeruptis silicibus commoratur, atque inaccessis rupibus.	2020-04-20	Liber_Iob
1100000668	inde contemplatur escam, et de longe oculi eius prospiciunt.	2020-04-20	Liber_Iob
1100000669	pulli eius lambent sanguinem: et ubicumque cadaver fuerit, statim adest.	2020-04-20	Liber_Iob
1100000670	et adiecit dominus, et locutus est ad iob: numquid qui contendit cum deo, tam facile conquiescit? utique qui arguit deum, debet respondere ei.	2020-04-20	Liber_Iob
1100000671	respondens autem iob domino, dixit: qui leviter locutus sum, respondere quid possum? manum meam ponam super os meum.	2020-04-20	Liber_Iob
1100000672	unum locutus sum, quod utinam non dixissem: et alterum, quibus ultra non addam.	2020-04-20	Liber_Iob
1100000673	caput 40 respondens autem dominus iob de turbine, dixit: accinge sicut vir lumbos tuos: interrogabo te, et indica mihi.	2020-04-20	Liber_Iob
1100000674	numquid irritum facies iudicium meum, et condemnabis me, ut tu iustificeris? et si habes brachium sicut deus? et si voce simili tonas? circumda tibi decorem, et in sublime erigere, et esto gloriosus, et speciosis induere vestibus.	2020-04-20	Liber_Iob
1100000675	disperge superbos in furore tuo, et respiciens omnem arrogantem humilia.	2020-04-20	Liber_Iob
1100000676	respice cunctos superbos, et confunde eos, et contere impios in loco suo.	2020-04-20	Liber_Iob
1100000677	absconde eos in pulvere simul, et facies eorum demerge in foveam.	2020-04-20	Liber_Iob
1100000678	et ego confitebor quod salvare te possit dextera tua.	2020-04-20	Liber_Iob
1100000679	ecce behemoth quem feci tecum, foenum quasi bos comedet.	2020-04-20	Liber_Iob
1100000680	fortitudo eius in lumbis eius, et virtus illius in umbilico ventris eius.	2020-04-20	Liber_Iob
1100000681	stringit caudam suam quasi cedrum; nervi testiculorum eius perplexi sunt.	2020-04-20	Liber_Iob
1100000682	ossa eius velut fistulae aeris; cartilago illius quasi laminae ferreae.	2020-04-20	Liber_Iob
1100000683	ipse est principium viarum dei: qui fecit eum applicabit gladium eius.	2020-04-20	Liber_Iob
1100000684	huic montes herbas ferunt: omnes bestiae agri ludent ibi.	2020-04-20	Liber_Iob
1100000685	sub umbra dormit in secreto calami, et in locis humentibus.	2020-04-20	Liber_Iob
1100000686	protegunt umbrae umbram eius: circumdabunt eum salices torrentis.	2020-04-20	Liber_Iob
1100000687	ecce absorbebit fluvium, et non mirabitur, et habet fiduciam quod influat iordanis in os eius.	2020-04-20	Liber_Iob
1100000688	in oculis eius quasi hamo capiet eum, et in sudibus perforabit nares eius.	2020-04-20	Liber_Iob
1100000689	an extrahere poteris leviathan hamo, et fune ligabis linguam eius? numquid pones circulum in naribus eius, aut armilla perforabis maxillam eius? numquid multiplicabit ad te preces, aut loquetur tibi mollia? numquid feriet tecum pactum, et accipies eum servum sempiternum? numquid illudes ei quasi avi, aut ligabis eum ancillis tuis? concident eum amici? divident illum negotiatores? numquid implebis sagenas pelle eius, et gurgustium piscium capite illius? pone super eum manum tuam: memento belli, nec ultra addas loqui.	2020-04-20	Liber_Iob
1100000690	ecce spes eius frustrabitur eum, et videntibus cunctis praecipitabitur.	2020-04-20	Liber_Iob
1100000691	caput 41 non quasi crudelis suscitabo eum: quis enim resistere potest vultui meo? quis ante dedit mihi, ut reddam ei? omnia quae sub caelo sunt, mea sunt.	2020-04-20	Liber_Iob
1100000692	non parcam ei, et verbis potentibus, et ad deprecandum compositis.	2020-04-20	Liber_Iob
1100000693	quis revelabit faciem indumenti eius? et in medium oris eius quis intrabit? portas vultus eius quis aperiet? per gyrum dentium eius formido.	2020-04-20	Liber_Iob
1100000694	corpus illius quasi scuta fusilia, compactum squamis se prementibus.	2020-04-20	Liber_Iob
1100000695	una uni coniungitur, et ne spiraculum quidem incedit per eas.	2020-04-20	Liber_Iob
1100000696	una alteri adhaerebit, et tenentes se nequaquam separabuntur.	2020-04-20	Liber_Iob
1100000697	sternutatio eius splendor ignis, et oculi eius ut palpebrae diluculi.	2020-04-20	Liber_Iob
1100000698	de ore eius lampades procedunt, sicut taedae ignis accensae.	2020-04-20	Liber_Iob
1100000699	de naribus eius procedit fumus, sicut ollae succensae atque ferventis.	2020-04-20	Liber_Iob
1100000700	halitus eius prunas ardere facit, et flamma de ore eius egreditur.	2020-04-20	Liber_Iob
1100000701	in collo eius morabitur fortitudo, et faciem eius praecedit egestas.	2020-04-20	Liber_Iob
1100000702	membra carnium eius cohaerentia sibi: mittet contra eum fulmina, et ad locum alium non ferentur.	2020-04-20	Liber_Iob
1100000703	cor eius indurabitur tamquam lapis, et stringetur quasi malleatoris incus.	2020-04-20	Liber_Iob
1100000704	cum sublatus fuerit, timebunt angeli, et territi purgabuntur.	2020-04-20	Liber_Iob
1100000705	cum apprehenderit eum gladius, subsistere non poterit, neque hasta, neque thorax: reputabit enim quasi paleas ferrum, et quasi lignum putridum aes.	2020-04-20	Liber_Iob
1100000706	non fugabit eum vir sagittarius: in stipulam versi sunt ei lapides fundae.	2020-04-20	Liber_Iob
1100000707	quasi stipulam aestimabit malleum, et deridebit vibrantem hastam.	2020-04-20	Liber_Iob
1100000708	sub ipso erunt radii solis, et sternet sibi aurum quasi lutum.	2020-04-20	Liber_Iob
1100000709	fervescere faciet quasi ollam profundum mare, et ponet quasi cum unguenta bulliunt.	2020-04-20	Liber_Iob
1100000710	post eum lucebit semita: aestimabit abyssum quasi senescentem.	2020-04-20	Liber_Iob
1100000711	non est super terram potestas quae comparetur ei, qui factus est ut nullum timeret.	2020-04-20	Liber_Iob
1100000712	omne sublime videt: ipse est rex super universos filios superbiae.	2020-04-20	Liber_Iob
1100000713	caput 42 respondens autem iob domino, dixit: scio quia omnia potes, et nulla te latet cogitatio.	2020-04-20	Liber_Iob
1100000714	quis est iste qui celat consilium absque scientia? ideo insipienter locutus sum, et quae ultra modum excederent scientiam meam.	2020-04-20	Liber_Iob
1100000715	audi, et ego loquar: interrogabo te, et responde mihi.	2020-04-20	Liber_Iob
1100000716	auditu auris audivi te: nunc autem oculus meus videt te.	2020-04-20	Liber_Iob
1100000717	idcirco ipse me reprehendo, et ago poenitentiam in favilla et cinere.	2020-04-20	Liber_Iob
1100000718	postquam autem locutus est dominus verba haec ad iob, dixit ad eliphaz themanitem: iratus est furor meus in te, et in duos amicos tuos, quoniam non estis locuti coram me rectum, sicut servus meus iob.	2020-04-20	Liber_Iob
1100000719	sumite ergo vobis septem tauros et septem arietes, et ite ad servum meum iob, et offerte holocaustum pro vobis: iob autem servus meus orabit pro vobis.  faciem eius suscipiam, ut non vobis imputetur stultitia: neque enim locuti estis ad me recta, sicut servus meus iob.	2020-04-20	Liber_Iob
1100000720	abierunt ergo eliphaz themanites, et baldad suhites, et sophar naamathites, et fecerunt sicut locutus fuerat dominus ad eos: et suscepit dominus faciem iob.	2020-04-20	Liber_Iob
1100000721	dominus quoque conversus est ad poenitentiam iob, cum oraret ille pro amicis suis: et addidit dominus omnia quaecumque fuerant iob, duplicia.	2020-04-20	Liber_Iob
1100000722	venerunt autem ad eum omnes fratres sui, et universae sorores suae, et cuncti qui noverant eum prius, et comederunt cum eo panem in domo eius: et moverunt super eum caput, et consolati sunt eum super omni malo quod intulerat dominus super eum: et dederunt ei unusquisque ovem unam, et inaurem auream unam.	2020-04-20	Liber_Iob
1100000723	dominus autem benedixit novissimis iob magis quam principio eius: et facta sunt ei quatuordecim millia ovium, et sex millia camelorum, et mille iuga boum, et mille asinae.	2020-04-20	Liber_Iob
1100000724	et fuerunt ei septem filii, et tres filiae.	2020-04-20	Liber_Iob
1100000725	et vocavit nomen unius diem, et nomen secundae cassiam, et nomen tertiae cornustibii.	2020-04-20	Liber_Iob
1100000726	non sunt autem inventae mulieres speciosae sicut filiae iob in universa terra: deditque eis pater suus haereditatem inter fratres earum.	2020-04-20	Liber_Iob
1100000727	vixit autem iob post haec centum quadraginta annis, et vidit filios suos, et filios filiorum suorum usque ad quartam generationem: et mortuus est senex, et plenus dierum.	2020-04-20	Liber_Iob
