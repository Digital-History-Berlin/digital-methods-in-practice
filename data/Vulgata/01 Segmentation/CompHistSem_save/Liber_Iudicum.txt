1100000001	liber iudicum caput 1 post mortem iosue, consuluerunt filii israel dominum, dicentes: quis ascendet ante nos contra chananaeum, et erit dux belli? dixitque dominus: iudas ascendet: ecce tradidi terram in manus eius.	2020-04-20	Liber_Iudicum
1100000002	et ait iudas simeoni fratri suo: ascende mecum in sortem meam, et pugna contra chananaeum, ut et ego pergam tecum in sortem tuam.  et abiit cum eo simeon.	2020-04-20	Liber_Iudicum
1100000003	ascenditque iudas, et tradidit dominus chananaeum ac pherezaeum in manus eorum: et percusserunt in bezec decem millia virorum.	2020-04-20	Liber_Iudicum
1100000004	inveneruntque adonibezec in bezec, et pugnaverunt contra eum, ac percusserunt chananaeum et pherezaeum.	2020-04-20	Liber_Iudicum
1100000005	fugit autem adonibezec: quem persecuti comprehenderunt, caesis summitatibus manuum eius ac pedum.	2020-04-20	Liber_Iudicum
1100000006	dixitque adonibezec: septuaginta reges amputatis manuum ac pedum summitatibus colligebant sub mensa mea ciborum reliquias: sicut feci, ita reddidit mihi deus.  adduxeruntque eum in ierusalem, et ibi mortuus est.	2020-04-20	Liber_Iudicum
1100000007	oppugnantes ergo filii iuda ierusalem, ceperunt eam, et percusserunt in ore gladii, tradentes cunctam incendio civitatem.	2020-04-20	Liber_Iudicum
1100000008	et postea descendentes pugnaverunt contra chananaeum, qui habitabat in montanis, et ad meridiem, et in campestribus.	2020-04-20	Liber_Iudicum
1100000009	pergensque iudas contra chananaeum, qui habitabat in hebron (cuius nomen fuit antiquitus cariath arbe), percussit sesai, et ahiman, et tholmai:atque inde profectus abiit ad habitatores dabir, cuius nomen vetus erat cariath sepher, id est, civitas litterarum.	2020-04-20	Liber_Iudicum
1100000010	dixitque caleb: qui percusserit cariath sepher, et vastaverit eam, dabo ei axam filiam meam uxorem.	2020-04-20	Liber_Iudicum
1100000011	cumque cepisset eam othoniel filius cenez frater caleb minor, dedit ei axam filiam suam coniugem.	2020-04-20	Liber_Iudicum
1100000012	quam pergentem in itinere monuit vir suus ut peteret a patre suo agrum.  quae cum suspirasset sedens in asino, dixit ei caleb: quid habes? at illa respondit: da mihi benedictionem, quia terram arentem dedisti mihi: da et irriguam aquis.  dedit ergo ei caleb irriguum superius, et irriguum inferius.	2020-04-20	Liber_Iudicum
1100000013	filii autem cinaei cognati moysi ascenderunt de civitate palmarum cum filiis iuda, in desertum sortis eius, quod est ad meridiem arad, et habitaverunt cum eo.	2020-04-20	Liber_Iudicum
1100000014	abiit autem iudas cum simeone fratre suo, et percusserunt simul chananaeum qui habitabat in sephaath, et interfecerunt eum.  vocatumque est nomen urbis, horma, id est, anathema.	2020-04-20	Liber_Iudicum
1100000015	cepitque iudas gazam cum finibus suis, et ascalonem, atque accaron cum terminis suis.	2020-04-20	Liber_Iudicum
1100000016	fuitque dominus cum iuda, et montana possedit: nec potuit delere habitatores vallis, quia falcatis curribus abundabant.	2020-04-20	Liber_Iudicum
1100000017	dederuntque caleb hebron, sicut dixerat moyses, qui delevit ex ea tres filios enac.	2020-04-20	Liber_Iudicum
1100000018	iebusaeum autem habitatorem ierusalem non deleverunt filii beniamin: habitavitque iebusaeus cum filiis beniamin in ierusalem, usque in praesentem diem.	2020-04-20	Liber_Iudicum
1100000019	domus quoque ioseph ascendit in bethel, fuitque dominus cum eis.	2020-04-20	Liber_Iudicum
1100000020	nam cum obsiderent urbem, quae prius luza vocabatur,viderunt hominem egredientem de civitate, dixeruntque ad eum: ostende nobis introitum civitatis, et faciemus tecum misericordiam.	2020-04-20	Liber_Iudicum
1100000021	qui cum ostendisset eis, percusserunt urbem in ore gladii: hominem autem illum, et omnem cognationem eius, dimiserunt.	2020-04-20	Liber_Iudicum
1100000022	qui dimissus, abiit in terram hetthim, et aedificavit ibi civitatem, vocavitque eam luzam: quae ita appellatur usque in praesentem diem.	2020-04-20	Liber_Iudicum
1100000023	manasses quoque non delevit bethsan, et thanac cum viculis suis, et habitatores dor, et ieblaam, et mageddo cum viculis suis, coepitque chananaeus habitare cum eis.	2020-04-20	Liber_Iudicum
1100000024	postquam autem confortatus est israel, fecit eos tributarios, et delere noluit.	2020-04-20	Liber_Iudicum
1100000025	ephraim etiam non interfecit chananaeum, qui habitabat in gazer, sed habitavit cum eo.	2020-04-20	Liber_Iudicum
1100000026	zabulon non delevit habitatores cetron, et naalol: sed habitavit chananaeus in medio eius, factusque est ei tributarius.	2020-04-20	Liber_Iudicum
1100000027	aser quoque non delevit habitatores accho, et sidonis, ahalab, et achazib, et helba, et aphec, et rohob:habitavitque in medio chananaei habitatoris illius terrae, nec interfecit eum.	2020-04-20	Liber_Iudicum
1100000028	nephthali quoque non delevit habitatores bethsames, et bethanath: et habitavit inter chananaeum habitatorem terrae, fueruntque ei bethsamitae et bethanitae tributarii.	2020-04-20	Liber_Iudicum
1100000029	arctavitque amorrhaeus filios dan in monte, nec dedit eis locum ut ad planiora descenderent:habitavitque in monte hares, quod interpretatur testaceo, in aialon et salebim.  et aggravata est manus domus ioseph, factusque est ei tributarius.	2020-04-20	Liber_Iudicum
1100000030	fuit autem terminus amorrhaei ab ascensu scorpionis, petra, et superiora loca.	2020-04-20	Liber_Iudicum
1100000031	caput 2 ascenditque angelus domini de galgalis ad locum flentium, et ait: eduxi vos de aegypto, et introduxi in terram, pro qua iuravi patribus vestris: et pollicitus sum ut non facerem irritum pactum meum vobiscum in sempiternum,ita dumtaxat ut non feriretis foedus cum habitatoribus terrae huius, sed aras eorum subverteretis: et noluistis audire vocem meam: cur hoc fecistis? quam ob rem nolui delere eos a facie vestra: ut habeatis hostes, et dii eorum sint vobis in ruinam.	2020-04-20	Liber_Iudicum
1100000032	cumque loqueretur angelus domini haec verba ad omnes filios israel, elevaverunt ipsi vocem suam, et fleverunt.	2020-04-20	Liber_Iudicum
1100000033	et vocatum est nomen loci illius, locus flentium, sive lacrimarum: immolaveruntque ibi hostias domini.	2020-04-20	Liber_Iudicum
1100000034	dimisit ergo iosue populum, et abierunt filii israel unusquisque in possessionem suam, ut obtinerent eam:servieruntque domino cunctis diebus eius, et seniorum, qui longo post eum vixerunt tempore, et noverant omnia opera domini quae fecerat cum israel.	2020-04-20	Liber_Iudicum
1100000035	mortuus est autem iosue filius nun, famulus domini, centum et decem annorum,et sepelierunt eum in finibus possessionis suae in thamnathsare in monte ephraim, a septentrionali plaga montis gaas.	2020-04-20	Liber_Iudicum
1100000036	omnisque illa generatio congregata est ad patres suos: et surrexerunt alii, qui non noverant dominum, et opera quae fecerat cum israel.	2020-04-20	Liber_Iudicum
1100000037	feceruntque filii israel malum in conspectu domini, et servierunt baalim.	2020-04-20	Liber_Iudicum
1100000038	ac dimiserunt dominum deum patrum suorum, qui eduxerat eos de terra aegypti, et secuti sunt deos alienos, deosque populorum, qui habitabant in circuitu eorum, et adoraverunt eos: et ad iracundiam concitaverunt dominum,dimittentes eum, et servientes baal et astaroth.	2020-04-20	Liber_Iudicum
1100000039	iratusque dominus contra israel, tradidit eos in manus diripientium: qui ceperunt eos, et vendiderunt hostibus qui habitabant per gyrum: nec potuerunt resistere adversariis suis,sed quocumque pergere voluissent, manus domini super eos erat, sicut locutus est, et iuravit eis, et vehementer afflicti sunt.	2020-04-20	Liber_Iudicum
1100000040	suscitavitque dominus iudices, qui liberarent eos de vastantium manibus: sed nec eos audire voluerunt,fornicantes cum diis alienis, et adorantes eos.  cito deseruerunt viam, per quam ingressi fuerant patres eorum: et audientes mandata domini, omnia fecere contraria.	2020-04-20	Liber_Iudicum
1100000041	cumque dominus iudices suscitaret, in diebus eorum flectebatur misericordia, et audiebat afflictorum gemitus, et liberabat eos de caede vastantium.	2020-04-20	Liber_Iudicum
1100000042	postquam autem mortuus esset iudex, revertebantur, et multo faciebant peiora quam fecerant patres eorum, sequentes deos alienos, servientes eis, et adorantes illos.  non dimiserunt adinventiones suas, et viam durissimam per quam ambulare consueverunt.	2020-04-20	Liber_Iudicum
1100000043	iratusque est furor domini in israel, et ait: quia irritum fecit gens ista pactum meum, quod pepigeram cum patribus eorum, et vocem meam audire contempsit:et ego non delebo gentes, quas dimisit iosue, et mortuus est:ut in ipsis experiar israel, utrum custodiant viam domini, et ambulent in ea, sicut custodierunt patres eorum, an non.	2020-04-20	Liber_Iudicum
1100000044	dimisit ergo dominus omnes nationes has, et cito subvertere noluit, nec tradidit in manus iosue.	2020-04-20	Liber_Iudicum
1100000045	caput 3 hae sunt gentes quas dominus dereliquit, ut erudiret in eis israelem, et omnes qui non noverant bella chananaeorum:ut postea discerent filii eorum certare cum hostibus, et habere consuetudinem praeliandi:quinque satrapas philisthinorum, omnemque chananaeum, et sidonium, atque hevaeum, qui habitabat in monte libano, de monte baal hermon usque ad introitum emath.	2020-04-20	Liber_Iudicum
1100000046	dimisitque eos, ut in ipsis experiretur israelem, utrum audiret mandata domini quae praeceperat patribus eorum per manum moysi, an non.	2020-04-20	Liber_Iudicum
1100000047	itaque filii israel habitaverunt in medio chananaei, et hethaei, et amorrhaei, et pherezaei, et hevaei, et iebusaei:et duxerunt uxores filias eorum, ipsique filias suas filiis eorum tradiderunt, et servierunt diis eorum.	2020-04-20	Liber_Iudicum
1100000048	feceruntque malum in conspectu domini, et obliti sunt dei sui, servientes baalim et astaroth.	2020-04-20	Liber_Iudicum
1100000049	iratusque contra israel dominus, tradidit eos in manus chusan rasathaim regis mesopotamiae, servieruntque ei octo annis.	2020-04-20	Liber_Iudicum
1100000050	et clamaverunt ad dominum, qui suscitavit eis salvatorem, et liberavit eos, othoniel videlicet filium cenez, fratrem caleb minorem:fuitque in eo spiritus domini, et iudicavit israel.  egressusque est ad pugnam, et tradidit dominus in manus eius chusan rasathaim regem syriae, et oppressit eum.	2020-04-20	Liber_Iudicum
1100000051	quievitque terra quadraginta annis, et mortuus est othoniel filius cenez.	2020-04-20	Liber_Iudicum
1100000052	addiderunt autem filii israel facere malum in conspectu domini: qui confortavit adversum eos eglon regem moab, quia fecerunt malum in conspectu eius.	2020-04-20	Liber_Iudicum
1100000053	et copulavit ei filios ammon, et amalec: abiitque et percussit israel, atque possedit urbem palmarum.	2020-04-20	Liber_Iudicum
1100000054	servieruntque filii israel eglon regi moab decem et octo annis.	2020-04-20	Liber_Iudicum
1100000055	et postea clamaverunt ad dominum, qui suscitavit eis salvatorem vocabulo aod, filium gera, filii iemini, qui utraque manu pro dextera utebatur.  miseruntque filii israel per illum munera eglon regi moab.	2020-04-20	Liber_Iudicum
1100000056	qui fecit sibi gladium ancipitem, habentem in medio capulum longitudinis palmae manus, et accinctus est eo subter sagum in dextro femore.	2020-04-20	Liber_Iudicum
1100000057	obtulitque munera eglon regi moab.  erat autem eglon crassus nimis.	2020-04-20	Liber_Iudicum
1100000058	cumque obtulisset ei munera, prosecutus est socios, qui cum eo venerant.	2020-04-20	Liber_Iudicum
1100000059	et reversus de galgalis, ubi erant idola, dixit ad regem: verbum secretum habeo ad te, o rex.  et ille imperavit silentium: egressisque omnibus qui circa eum erant,ingressus est aod ad eum: sedebat autem in aestivo coenaculo solus: dixitque: verbum dei habeo ad te.  qui statim surrexit de throno.	2020-04-20	Liber_Iudicum
1100000060	extenditque aod sinistram manum, et tulit sicam de dextro femore suo, infixitque eam in ventre eiustam valide, ut capulus sequeretur ferrum in vulnere, ac pinguissimo adipe stringeretur.  nec eduxit gladium, sed ita ut percusserat, reliquit in corpore: statimque per secreta naturae alvi stercora proruperunt.	2020-04-20	Liber_Iudicum
1100000061	aod autem clausis diligentissime ostiis coenaculi, et obfirmatis sera,per posticum egressus est.  servique regis ingressi viderunt clausas fores coenaculi, atque dixerunt: forsitan purgat alvum in aestivo cubiculo.	2020-04-20	Liber_Iudicum
1100000062	expectantesque diu donec erubescerent, et videntes quod nullus aperiret, tulerunt clavem: et aperientes invenerunt dominum suum in terra iacentem mortuum.	2020-04-20	Liber_Iudicum
1100000063	aod autem, dum illi turbarentur, effugit, et pertransiit locum idolorum, unde reversus fuerat.  venitque in seirath:et statim insonuit buccina in monte ephraim, descenderuntque cum eo filii israel, ipso in fronte gradiente.	2020-04-20	Liber_Iudicum
1100000064	qui dixit ad eos: sequimini me: tradidit enim dominus inimicos nostros moabitas in manus nostras.  descenderuntque post eum, et occupaverunt vada iordanis quae transmittunt in moab: et non dimiserunt transire quemquam:sed percusserunt moabitas in tempore illo, circiter decem millia, omnes robustos et fortes viros.  nullus eorum evadere potuit.	2020-04-20	Liber_Iudicum
1100000065	humiliatusque est moab in die illo sub manu israel: et quievit terra octoginta annis.	2020-04-20	Liber_Iudicum
1100000066	post hunc fuit samgar filius anath, qui percussit de philisthiim sexcentos viros vomere: et ipse quoque defendit israel.	2020-04-20	Liber_Iudicum
1100000067	caput 4 addideruntque filii israel facere malum in conspectu domini post mortem aod,et tradidit illos dominus in manus iabin regis chanaan, qui regnavit in asor: habuitque ducem exercitus sui nomine sisaram, ipse autem habitabat in haroseth gentium.	2020-04-20	Liber_Iudicum
1100000068	clamaveruntque filii israel ad dominum: nongentos enim habebat falcatos currus, et per viginti annos vehementer oppresserat eos.	2020-04-20	Liber_Iudicum
1100000069	erat autem debbora prophetis uxor lapidoth, quae iudicabat populum in illo tempore.	2020-04-20	Liber_Iudicum
1100000070	et sedebat sub palma, quae nomine illius vocabatur, inter rama et bethel in monte ephraim: ascendebantque ad eam filii israel in omne iudicium.	2020-04-20	Liber_Iudicum
1100000071	quae misit et vocavit barac filium abinoem de cedes nephthali: dixitque ad eum: praecepit tibi dominus deus israel: vade, et duc exercitum in montem thabor, tollesque tecum decem millia pugnatorum de filiis nephthali, et de filiis zabulon:ego autem adducam ad te in loco torrentis cison, sisaram principem exercitus iabin, et currus eius, atque omnem multitudinem, et tradam eos in manu tua.	2020-04-20	Liber_Iudicum
1100000072	dixitque ad eam barac: si venis mecum, vadam: si nolueris venire mecum, non pergam.	2020-04-20	Liber_Iudicum
1100000073	quae dixit ad eum: ibo quidem tecum, sed in hac vice victoria non reputabitur tibi, quia in manu mulieris tradetur sisara.  surrexit itaque debbora, et perrexit cum barac in cedes.	2020-04-20	Liber_Iudicum
1100000074	qui, accitis zabulon et nephthali, ascendit cum decem millibus pugnatorum, habens debboram in comitatu suo.	2020-04-20	Liber_Iudicum
1100000075	haber autem cinaeus recesserat quondam a ceteris cinaeis fratribus suis, filiis hobab cognati moysi: et tetenderat tabernacula usque ad vallem, quae vocatur sennim, et erat iuxta cedes.	2020-04-20	Liber_Iudicum
1100000076	nuntiatumque est sisarae quod ascendisset barac filius abinoem in montem thabor:et congregavit nongentos falcatos currus, et omnem exercitum de haroseth gentium ad torrentem cison.	2020-04-20	Liber_Iudicum
1100000077	dixitque debbora ad barac: surge, haec est enim dies, in qua tradidit dominus sisaram in manus tuas: en ipse ductor est tuus.  descendit itaque barac de monte thabor, et decem millia pugnatorum cum eo.	2020-04-20	Liber_Iudicum
1100000078	perterruitque dominus sisaram, et omnes currus eius, universamque multitudinem in ore gladii ad conspectum barac: in tantum, ut sisara de curru desiliens, pedibus fugeret,et barac persequeretur fugientes currus, et exercitum usque ad haroseth gentium, et omnis hostium multitudo usque ad internecionem caderet.	2020-04-20	Liber_Iudicum
1100000079	sisara autem fugiens pervenit ad tentorium iahel uxoris haber cinaei.  erat enim pax inter iabin regem asor, et domum haber cinaei.	2020-04-20	Liber_Iudicum
1100000080	egressa igitur iahel in occursum sisarae, dixit ad eum: intra ad me, domine mi: intra, ne timeas.  qui ingressus tabernaculum eius, et opertus ab ea pallio,dixit ad eam: da mihi, obsecro, paululum aquae, quia sitio valde.  quae aperuit utrem lactis, et dedit ei bibere, et operuit illum.	2020-04-20	Liber_Iudicum
1100000081	dixitque sisara ad eam: sta ante ostium tabernaculi: et cum venerit aliquis interrogans te, et dicens: numquid hic est aliquis?  respondebis: nullus est.	2020-04-20	Liber_Iudicum
1100000082	tulit itaque iahel uxor haber clavum tabernaculi, assumens pariter et malleum: et ingressa abscondite et cum silentio, posuit supra tempus capitis eius clavum, percussumque malleo defixit in cerebrum usque ad terram: qui soporem morti consocians defecit, et mortuus est.	2020-04-20	Liber_Iudicum
1100000083	et ecce barac sequens sisaram veniebat: egressaque iahel in occursum eius, dixit ei: veni, et ostendam tibi virum quem quaeris.  qui cum intrasset ad eam, vidit sisaram iacentem mortuum, et clavum infixum in tempore eius.	2020-04-20	Liber_Iudicum
1100000084	humiliavit ergo deus in die illo iabin regem chanaan coram filiis israel:qui crescebant quotidie, et forti manu opprimebant iabin regem chanaan, donec delerent eum.	2020-04-20	Liber_Iudicum
1100000085	caput 5 cecineruntque debbora et barac filius abinoem in illo die, dicentes: qui sponte obtulistis de israel animas vestras ad periculum, benedicite domino.	2020-04-20	Liber_Iudicum
1100000086	audite, reges; auribus percipite, principes: ego sum, ego sum, quae domino canam, psallam domino deo israel.	2020-04-20	Liber_Iudicum
1100000087	domine, cum exires de seir, et transires per regiones edom, terra mota est, caelique ac nubes distillaverunt aquis.	2020-04-20	Liber_Iudicum
1100000088	montes fluxerunt a facie domini, et sinai a facie domini dei israel.	2020-04-20	Liber_Iudicum
1100000089	in diebus samgar filii anath, in diebus iahel quieverunt semitae: et qui ingrediebantur per eas, ambulaverunt per calles devios.	2020-04-20	Liber_Iudicum
1100000090	cessaverunt fortes in israel, et quieverunt: donec surgeret debbora, surgeret mater in israel.	2020-04-20	Liber_Iudicum
1100000091	nova bella elegit dominus, et portas hostium ipse subvertit: clypeus et hasta si apparuerint in quadraginta millibus israel.	2020-04-20	Liber_Iudicum
1100000092	cor meum diligit principes israel: qui propria voluntate obtulistis vos discrimini, benedicite domino.	2020-04-20	Liber_Iudicum
1100000093	qui ascenditis super nitentes asinos, et sedetis in iudicio, et ambulatis in via, loquimini.	2020-04-20	Liber_Iudicum
1100000094	ubi collisi sunt currus, et hostium suffocatus est exercitus, ibi narrentur iustitiae domini, et clementia in fortes israel: tunc descendit populus domini ad portas, et obtinuit principatum.	2020-04-20	Liber_Iudicum
1100000095	surge, surge debbora; surge, surge, et loquere canticum: surge barac, et apprehende captivos tuos, fili abinoem.	2020-04-20	Liber_Iudicum
1100000096	salvatae sunt reliquiae populi: dominus in fortibus dimicavit.	2020-04-20	Liber_Iudicum
1100000097	ex ephraim delevit eos in amalec, et post eum ex beniamin in populos tuos, o amalec: de machir principes descenderunt, et de zabulon qui exercitum ducerent ad bellandum.	2020-04-20	Liber_Iudicum
1100000098	duces issachar fuere cum debbora, et barac vestigia sunt secuti, qui quasi in praeceps ac barathrum se discrimini dedit: diviso contra se ruben, magnanimorum reperta est contentio.	2020-04-20	Liber_Iudicum
1100000099	quare habitas inter duos terminos, ut audias sibilos gregum? diviso contra se ruben, magnanimorum reperta est contentio.	2020-04-20	Liber_Iudicum
1100000100	galaad trans iordanem quiescebat, et dan vacabat navibus: aser habitabat in littore maris, et in portubus morabatur.	2020-04-20	Liber_Iudicum
1100000101	zabulon vero et nephthali obtulerunt animas suas morti in regione merome.	2020-04-20	Liber_Iudicum
1100000102	venerunt reges et pugnaverunt: pugnaverunt reges chanaan in thanach iuxta aquas mageddo, et tamen nihil tulere praedantes.	2020-04-20	Liber_Iudicum
1100000103	de caelo dimicatum est contra eos: stellae manentes in ordine et cursu suo, adversus sisaram pugnaverunt.	2020-04-20	Liber_Iudicum
1100000104	torrens cison traxit cadavera eorum, torrens cadumim, torrens cison: conculca, anima mea, robustos.	2020-04-20	Liber_Iudicum
1100000105	ungulae equorum ceciderunt, fugientibus impetu, et per praeceps ruentibus fortissimis hostium.	2020-04-20	Liber_Iudicum
1100000106	maledicite terrae meroz, dixit angelus domini: maledicite habitatoribus eius, quia non venerunt ad auxilium domini, in adiutorium fortissimorum eius.	2020-04-20	Liber_Iudicum
1100000107	benedicta inter mulieres iahel uxor haber cinaei, et benedicatur in tabernaculo suo.	2020-04-20	Liber_Iudicum
1100000108	aquam petenti lac dedit, et in phiala principum obtulit butyrum.	2020-04-20	Liber_Iudicum
1100000109	sinistram manum misit ad clavum, et dexteram ad fabrorum malleos.	2020-04-20	Liber_Iudicum
1100000110	percussitque sisaram quaerens in capite vulneri locum, et tempus valide perforans: inter pedes eius ruit; defecit, et mortuus est: volvebatur ante pedes eius, et iacebat exanimis et miserabilis.	2020-04-20	Liber_Iudicum
1100000111	per fenestram respiciens, ululabat mater eius: et de coenaculo loquebatur: cur moratur regredi currus eius? quare tardaverunt pedes quadrigarum illius? una sapientior ceteris uxoribus eius, haec socrui verba respondit: forsitan nunc dividit spolia, et pulcherrima feminarum eligitur ei: vestes diversorum colorum sisarae traduntur in praedam, et supellex varia ad ornanda colla congeritur.	2020-04-20	Liber_Iudicum
1100000112	sic pereant omnes inimici tui, domine: qui autem diligunt te, sicut sol in ortu suo splendet, ita rutilent.	2020-04-20	Liber_Iudicum
1100000113	quievitque terra per quadraginta annos.	2020-04-20	Liber_Iudicum
1100000114	caput 6 fecerunt autem filii israel malum in conspectu domini: qui tradidit illos in manu madian septem annis,et oppressi sunt valde ab eis.  feceruntque sibi antra et speluncas in montibus, et munitissima ad repugnandum loca.	2020-04-20	Liber_Iudicum
1100000115	cumque sevisset israel, ascendebat madian et amalec, ceterique orientalium nationum:et apud eos figentes tentoria, sicut erant in herbis cuncta vastabant usque ad introitum gazae: nihilque omnino ad vitam pertinens relinquebant in israel, non oves, non boves, non asinos.	2020-04-20	Liber_Iudicum
1100000116	ipsi enim et universi greges eorum veniebant cum tabernaculis suis, et instar locustarum universa complebant, innumera multitudo hominum et camelorum, quidquid tetigerant devastantes.	2020-04-20	Liber_Iudicum
1100000117	humiliatusque est israel valde in conspectu madian.	2020-04-20	Liber_Iudicum
1100000118	et clamavit ad dominum postulans auxilium contra madianitas.	2020-04-20	Liber_Iudicum
1100000119	qui misit ad eos virum prophetam, et locutus est: haec dicit dominus deus israel: ego vos feci conscendere de aegypto, et eduxi vos de domo servitutis,et liberavi de manu aegyptiorum, et omnium inimicorum qui affligebant vos: eiecique eos ad introitum vestrum, et tradidi vobis terram eorum.	2020-04-20	Liber_Iudicum
1100000120	et dixi: ego dominus deus vester: ne timeatis deos amorrhaeorum, in quorum terra habitatis.  et noluistis audire vocem meam.	2020-04-20	Liber_Iudicum
1100000121	venit autem angelus domini, et sedit sub quercu, quae erat in ephra, et pertinebat ad ioas patrem familiae ezri.  cumque gedeon filius eius excuteret atque purgaret frumenta in torculari, ut fugeret madian,apparuit ei angelus domini, et ait: dominus tecum, virorum fortissime.	2020-04-20	Liber_Iudicum
1100000122	dixitque ei gedeon: obsecro, mi domine, si dominus nobiscum est, cur apprehenderunt nos haec omnia?  ubi sunt mirabilia eius, quae narraverunt patres nostri, atque dixerunt: de aegypto eduxit nos dominus?  nunc autem dereliquit nos dominus, et tradidit in manu madian.	2020-04-20	Liber_Iudicum
1100000123	respexitque ad eum dominus, et ait: vade in hac fortitudine tua, et liberabis israel de manu madian: scito quod miserim te.	2020-04-20	Liber_Iudicum
1100000124	qui respondens ait: obsecro, mi domine, in quo liberabo israel?  ecce familia mea infima est in manasse, et ego minimus in domo patris mei.	2020-04-20	Liber_Iudicum
1100000125	dixitque ei dominus: ego ero tecum: et percuties madian quasi unum virum.	2020-04-20	Liber_Iudicum
1100000126	et ille: si inveni, inquit, gratiam coram te, da mihi signum quod tu sis qui loqueris ad me:nec recedas hinc, donec revertar ad te, portans sacrificium, et offerens tibi.  qui respondit: ego praestolabor adventum tuum.	2020-04-20	Liber_Iudicum
1100000127	ingressus est itaque gedeon, et coxit haedum, et de farinae modio azymos panes: carnesque ponens in canistro, et ius carnium mittens in ollam, tulit omnia sub quercu, et obtulit ei.	2020-04-20	Liber_Iudicum
1100000128	cui dixit angelus domini: tolle carnes et azymos panes, et pone supra petram illam, et ius desuper funde.  cumque fecisset ita,extendit angelus domini summitatem virgae, quam tenebat in manu, et tetigit carnes et panes azymos: ascenditque ignis de petra, et carnes azymosque panes consumpsit: angelus autem domini evanuit ex oculis eius.	2020-04-20	Liber_Iudicum
1100000129	vidensque gedeon quod esset angelus domini, ait: heu mi domine deus: quia vidi angelum domini facie ad faciem.	2020-04-20	Liber_Iudicum
1100000130	dixitque ei dominus: pax tecum: ne timeas, non morieris.	2020-04-20	Liber_Iudicum
1100000131	aedificavit ergo ibi gedeon altare domino, vocavitque illud, domini pax, usque in praesentem diem.  cumque adhuc esset in ephra, quae est familiae ezri,nocte illa dixit dominus ad eum: tolle taurum patris tui, et alterum taurum annorum septem, destruesque aram baal, quae est patris tui, et nemus, quod circa aram est, succide.	2020-04-20	Liber_Iudicum
1100000132	et aedificabis altare domino deo tuo in summitate petrae huius, super quam ante sacrificium posuisti: tollesque taurum secundum, et offeres holocaustum super struem lignorum, quae de nemore succideris.	2020-04-20	Liber_Iudicum
1100000133	assumptis ergo gedeon decem viris de servis suis, fecit sicut praeceperat ei dominus.  timens autem domum patris sui, et homines illius civitatis, per diem noluit id facere, sed omnia nocte complevit.	2020-04-20	Liber_Iudicum
1100000134	cumque surrexissent viri oppidi eius mane, viderunt destructam aram baal, lucumque succisum, et taurum alterum impositum super altare, quod tunc aedificatum erat.	2020-04-20	Liber_Iudicum
1100000135	dixeruntque ad invicem: quis hoc fecit?  cumque perquirerent auctorem facti, dictum est: gedeon filius ioas fecit haec omnia.	2020-04-20	Liber_Iudicum
1100000136	et dixerunt ad ioas: produc filium tuum huc, ut moriatur: quia destruxit aram baal, et succidit nemus.	2020-04-20	Liber_Iudicum
1100000137	quibus ille respondit: numquid ultores estis baal, ut pugnetis pro eo?  qui adversarius est eius, moriatur antequam lux crastina veniat: si deus est, vindicet se de eo, qui suffodit aram eius.	2020-04-20	Liber_Iudicum
1100000138	ex illo die vocatus est gedeon ierobaal, eo quod dixisset ioas: ulciscatur se de eo baal, qui suffodit aram eius.	2020-04-20	Liber_Iudicum
1100000139	igitur omnis madian, et amalec, et orientales populi, congregati sunt simul: et transeuntes iordanem, castrametati sunt in valle iezrael.	2020-04-20	Liber_Iudicum
1100000140	spiritus autem domini induit gedeon, qui clangens buccina convocavit domum abiezer, ut sequeretur se.	2020-04-20	Liber_Iudicum
1100000141	misitque nuntios in universum manassen, qui et ipse secutus est eum: et alios nuntios in aser et zabulon et nephthali, qui occurrerunt ei.	2020-04-20	Liber_Iudicum
1100000142	dixitque gedeon ad deum: si salvum facis per manum meam israel, sicut locutus es,ponam hoc vellus lanae in area: si ros in solo vellere fuerit, et in omni terra siccitas, sciam quod per manum meam, sicut locutus es, liberabis israel.	2020-04-20	Liber_Iudicum
1100000143	factumque est ita.  et de nocte consurgens expresso vellere, concham rore implevit.	2020-04-20	Liber_Iudicum
1100000144	dixitque rursus ad deum: ne irascatur furor tuus contra me si adhuc semel tentavero, signum quaerens in vellere.  oro ut solum vellus siccum sit, et omnis terra rore madens.	2020-04-20	Liber_Iudicum
1100000145	fecitque deus nocte illa ut postulaverat: et fuit siccitas in solo vellere, et ros in omni terra.	2020-04-20	Liber_Iudicum
1100000146	caput 7 igitur ierobaal qui et gedeon, de nocte consurgens, et omnis populus cum eo, venit ad fontem qui vocatur harad.  erant autem castra madian in valle ad septentrionalem plagam collis excelsi.	2020-04-20	Liber_Iudicum
1100000147	dixitque dominus ad gedeon: multus tecum est populus, nec tradetur madian in manus eius: ne glorietur contra me israel, et dicat: meis viribus liberatus sum.	2020-04-20	Liber_Iudicum
1100000148	loquere ad populum, et cunctis audientibus praedica: qui formidolosus et timidus est, revertatur.  recesseruntque de monte galaad, et reversi sunt de populo viginti duo millia virorum, et tantum decem millia remanserunt.	2020-04-20	Liber_Iudicum
1100000149	dixitque dominus ad gedeon: adhuc populus multus est: duc eos ad aquas et ibi probabo illos: et de quo dixero tibi ut tecum vadat, ipse pergat; quem ire prohibuero, revertatur.	2020-04-20	Liber_Iudicum
1100000150	cumque descendisset populus ad aquas, dixit dominus ad gedeon: qui lingua lambuerint aquas, sicut solent canes lambere, separabis eos seorsum: qui autem curvatis genibus biberint, in altera parte erunt.	2020-04-20	Liber_Iudicum
1100000151	fuit itaque numerus eorum qui manu ad os proiiciente lambuerunt aquas, trecenti viri: omnis autem reliqua multitudo flexo poplite biberat.	2020-04-20	Liber_Iudicum
1100000152	et ait dominus ad gedeon: in trecentis viris qui lambuerunt aquas, liberabo vos, et tradam in manu tua madian: omnis autem reliqua multitudo revertatur in locum suum.	2020-04-20	Liber_Iudicum
1100000153	sumptis itaque pro numero cibariis et tubis, omnem reliquam multitudinem abire praecepit ad tabernacula sua: et ipse cum trecentis viris se certamini dedit.  castra autem madian erant subter in valle.	2020-04-20	Liber_Iudicum
1100000154	eadem nocte dixit dominus ad eum: surge, et descende in castra: quia tradidi eos in manu tua.	2020-04-20	Liber_Iudicum
1100000155	sin autem solus ire formidas, descendat tecum phara puer tuus.	2020-04-20	Liber_Iudicum
1100000156	et cum audieris quid loquantur, tunc confortabuntur manus tuae, et securior ad hostium castra descendes.  descendit ergo ipse et phara puer eius in partem castrorum, ubi erant armatorum vigiliae.	2020-04-20	Liber_Iudicum
1100000157	madian autem et amalec, et omnes orientales populi, fusi iacebant in valle, ut locustarum multitudo: cameli quoque innumerabiles erant, sicut arena quae iacet in littore maris.	2020-04-20	Liber_Iudicum
1100000158	cumque venisset gedeon, narrabat aliquis somnium proximo suo: et in hunc modum referebat quod viderat: vidi somnium, et videbatur mihi quasi subcinericius panis ex hordeo volvi, et in castra madian descendere: cumque pervenisset ad tabernaculum, percussit illud, atque subvertit, et terrae funditus coaequavit.	2020-04-20	Liber_Iudicum
1100000159	respondit is, cui loquebatur: non est hoc aliud, nisi gladius gedeonis filii ioas viri israelitae: tradidit enim dominus in manus eius madian, et omnia castra eius.	2020-04-20	Liber_Iudicum
1100000160	cumque audisset gedeon somnium, et interpretationem eius, adoravit: et reversus est ad castra israel, et ait: surgite, tradidit enim dominus in manus nostras castra madian.	2020-04-20	Liber_Iudicum
1100000161	divisitque trecentos viros in tres partes, et dedit tubas in manibus eorum, lagenasque vacuas, ac lampades in medio lagenarum.	2020-04-20	Liber_Iudicum
1100000162	et dixit ad eos: quod me facere videritis, hoc facite: ingrediar partem castrorum, et quod fecero, sectamini.	2020-04-20	Liber_Iudicum
1100000163	quando personuerit tuba in manu mea, vos quoque per castrorum circuitum clangite, et conclamate: domino et gedeoni.	2020-04-20	Liber_Iudicum
1100000164	ingressusque est gedeon, et trecenti viri qui erant cum eo, in partem castrorum, incipientibus vigiliis noctis mediae: et custodibus suscitatis, coeperunt buccinis clangere, et complodere inter se lagenas.	2020-04-20	Liber_Iudicum
1100000165	cumque per gyrum castrorum in tribus personarent locis, et hydrias confregissent, tenuerunt sinistris manibus lampades, et dextris sonantes tubas, clamaveruntque: gladius domini et gedeonis:stantes singuli in loco suo per circuitum castrorum hostilium.  omnia itaque castra turbata sunt, et vociferantes ululantesque fugerunt:et nihilominus insistebant trecenti viri buccinis personantes.  immisitque dominus gladium omnibus castris, et mutua se caede truncabant,fugientes usque ad bethsetta, et crepidinem abelmehula in tebbath.  conclamantes autem viri israel de nephthali, et aser, et omni manasse, persequebantur madian.	2020-04-20	Liber_Iudicum
1100000166	misitque gedeon nuntios in omnem montem ephraim, dicens: descendite in occursum madian, et occupate aquas usque bethbera atque iordanem.  clamavitque omnis ephraim, et praeoccupavit aquas atque iordanem usque bethbera.	2020-04-20	Liber_Iudicum
1100000167	apprehensosque duos viros madian, oreb et zeb, interfecit oreb in petra oreb, zeb vero in torculari zeb.  et persecuti sunt madian, capita oreb et zeb portantes ad gedeon trans fluenta iordanis.	2020-04-20	Liber_Iudicum
1100000168	caput 8 dixeruntque ad eum viri ephraim: quid est hoc quod facere voluisti, ut nos non vocares, cum ad pugnam pergeres contra madian?  iurgantes fortiter, et prope vim inferentes.	2020-04-20	Liber_Iudicum
1100000169	quibus ille respondit: quod enim tale facere potui, quale vos fecistis?  nonne melior est racemus ephraim, vindemiis abiezer? in manus vestras dominus tradidit principes madian, oreb et zeb: quid tale facere potui, quale vos fecistis?  quod cum locutus esset, requievit spiritus eorum, quo tumebant contra eum.	2020-04-20	Liber_Iudicum
1100000170	cumque venisset gedeon ad iordanem, transivit eum cum trecentis viris, qui secum erant: et prae lassitudine, fugientes persequi non poterant.	2020-04-20	Liber_Iudicum
1100000171	dixitque ad viros soccoth: date, obsecro, panes populo qui mecum est, quia valde defecerunt: ut possimus persequi zebee et salmana reges madian.	2020-04-20	Liber_Iudicum
1100000172	responderunt principes soccoth: forsitan palmae manuum zebee et salmana in manu tua sunt, et idcirco postulas ut demus exercitui tuo panes.	2020-04-20	Liber_Iudicum
1100000173	quibus ille ait: cum ergo tradiderit dominus zebee et salmana in manus meas, conteram carnes vestras cum spinis tribulisque deserti.	2020-04-20	Liber_Iudicum
1100000174	et inde conscendens, venit in phanuel: locutusque est ad viros loci illius similia.  cui et illi responderunt, sicut responderant viri soccoth.	2020-04-20	Liber_Iudicum
1100000175	dixit itaque et eis: cum reversus fuero victor in pace, destruam turrim hanc.	2020-04-20	Liber_Iudicum
1100000176	zebee autem et salmana requiescebant cum omni exercitu suo.  quindecim enim millia viri remanserant ex omnibus turmis orientalium populorum, caesis centum viginti millibus bellatorum educentium gladium.	2020-04-20	Liber_Iudicum
1100000177	ascendensque gedeon per viam eorum, qui in tabernaculis morabantur, ad orientalem partem nobe et iegbaa, percussit castra hostium, qui securi erant, et nihil adversi suspicabantur.	2020-04-20	Liber_Iudicum
1100000178	fugeruntque zebee et salmana, quos persequens gedeon comprehendit, turbato omni exercitu eorum.	2020-04-20	Liber_Iudicum
1100000179	revertensque de bello ante solis ortum,apprehendit puerum de viris soccoth: interrogavitque eum nomina principum et seniorum soccoth, et descripsit septuaginta septem viros.	2020-04-20	Liber_Iudicum
1100000180	venitque ad soccoth, et dixit eis: en zebee et salmana, super quibus exprobrastis mihi, dicentes: forsitan manus zebee et salmana in manibus tuis sunt, et idcirco postulas ut demus viris, qui lassi sunt et defecerunt, panes.	2020-04-20	Liber_Iudicum
1100000181	tulit ergo seniores civitatis et spinas deserti ac tribulos, et contrivit cum eis atque comminuit viros soccoth.	2020-04-20	Liber_Iudicum
1100000182	turrim quoque phanuel subvertit, occisis habitatoribus civitatis.	2020-04-20	Liber_Iudicum
1100000183	dixitque ad zebee et salmana: quales fuerunt viri, quos occidistis in thabor?  qui responderunt: similes tui, et unus ex eis quasi filius regis.	2020-04-20	Liber_Iudicum
1100000184	quibus ille respondit: fratres mei fuerunt, filii matris meae.  vivit dominus, quia si servassetis eos, non vos occiderem.	2020-04-20	Liber_Iudicum
1100000185	dixitque iether primogenito suo: surge, et interfice eos.  qui non eduxit gladium: timebat enim, quia adhuc puer erat.	2020-04-20	Liber_Iudicum
1100000186	dixeruntque zebee et salmana: tu surge, et irrue in nos: quia iuxta aetatem robur est hominis.  surrexit gedeon, et interfecit zebee et salmana: et tulit ornamenta ac bullas quibus colla regalium camelorum decorari solent.	2020-04-20	Liber_Iudicum
1100000187	dixeruntque omnes viri israel ad gedeon: dominare nostri tu, et filius tuus, et filius filii tui: quia liberasti nos de manu madian.	2020-04-20	Liber_Iudicum
1100000188	quibus ille ait: non dominabor vestri, nec dominabitur in vos filius meus, sed dominabitur vobis dominus.	2020-04-20	Liber_Iudicum
1100000189	dixitque ad eos: unam petitionem postulo a vobis: date mihi inaures ex praeda vestra.  inaures enim aureas ismaelitae habere consueverant.	2020-04-20	Liber_Iudicum
1100000190	qui responderunt: libentissime dabimus.  expandentesque super terram pallium, proiecerunt in eo inaures de praeda:et fuit pondus postulatarum inaurium, mille septingenti auri sicli, absque ornamentis, et monilibus, et veste purpurea, quibus reges madian uti soliti erant, et praeter torques aureas camelorum.	2020-04-20	Liber_Iudicum
1100000191	fecitque ex eo gedeon ephod, et posuit illud in civitate sua ephra.  fornicatusque est omnis israel in eo, et factum est gedeoni et omni domui eius in ruinam.	2020-04-20	Liber_Iudicum
1100000192	humiliatus est autem madian coram filiis israel, nec potuerunt ultra cervices elevare: sed quievit terra per quadraginta annos, quibus gedeon praefuit.	2020-04-20	Liber_Iudicum
1100000193	abiit itaque ierobaal filius ioas, et habitavit in domo sua:habuitque septuaginta filios, qui egressi sunt de femore eius: eo quod plures haberet uxores.	2020-04-20	Liber_Iudicum
1100000194	concubina autem illius, quam habebat in sichem, genuit ei filium nomine abimelech.	2020-04-20	Liber_Iudicum
1100000195	mortuusque est gedeon filius ioas in senectute bona, et sepultus est in sepulchro ioas patris sui in ephra de familia ezri.	2020-04-20	Liber_Iudicum
1100000196	postquam autem mortuus est gedeon, aversi sunt filii israel, et fornicati sunt cum baalim.  percusseruntque cum baal foedus, ut esset eis in deum:nec recordati sunt domini dei sui, qui eruit eos de manibus inimicorum suorum omnium per circuitum:nec fecerunt misericordiam cum domo ierobaal gedeon, iuxta omnia bona quae fecerat israeli.	2020-04-20	Liber_Iudicum
1100000197	caput 9 abiit autem abimelech filius ierobaal in sichem ad fratres matris suae, et locutus est ad eos, et ad omnem cognationem domus patris matris suae, dicens:loquimini ad omnes viros sichem: quid vobis est melius, ut dominentur vestri septuaginta viri omnes filii ierobaal, an ut dominetur unus vir?  simulque considerate quod os vestrum et caro vestra sum.	2020-04-20	Liber_Iudicum
1100000198	locutique sunt fratres matris eius de eo ad omnes viros sichem universos sermones istos, et inclinaverunt cor eorum post abimelech, dicentes: frater noster est.	2020-04-20	Liber_Iudicum
1100000199	dederuntque illi septuaginta pondo argenti de fano baalberit.  qui conduxit sibi ex eo viros inopes et vagos, secutique sunt eum.	2020-04-20	Liber_Iudicum
1100000200	et venit in domum patris sui in ephra, et occidit fratres suos filios ierobaal, septuaginta viros super lapidem unum: remansitque ioatham filius ierobaal minimus, et absconditus est.	2020-04-20	Liber_Iudicum
1100000201	congregati sunt autem omnes viri sichem, et universae familiae urbis mello: abieruntque et constituerunt regem abimelech, iuxta quercum quae stabat in sichem.	2020-04-20	Liber_Iudicum
1100000202	quod cum nuntiatum esset ioatham, ivit, et stetit in vertice montis garizim: elevataque voce, clamavit, et dixit: audite me, viri sichem; ita audiat vos deus.	2020-04-20	Liber_Iudicum
1100000203	ierunt ligna, ut ungerent super se regem: dixeruntque olivae: impera nobis.	2020-04-20	Liber_Iudicum
1100000204	quae respondit: numquid possum deserere pinguedinem meam, qua et dii utuntur et homines, et venire ut inter ligna promovear? dixeruntque ligna ad arborem ficum: veni, et super nos regnum accipe.	2020-04-20	Liber_Iudicum
1100000205	quae respondit eis: numquid possum deserere dulcedinem meam, fructusque suavissimos, et ire ut inter cetera ligna promovear? locutaque sunt ligna ad vitem: veni, et impera nobis.	2020-04-20	Liber_Iudicum
1100000206	quae respondit eis: numquid possum deserere vinum meum, quod laetificat deum et homines, et inter ligna cetera promoveri? dixeruntque omnia ligna ad rhamnum: veni, et impera super nos.	2020-04-20	Liber_Iudicum
1100000207	quae respondit eis: si vere me regem vobis constituitis, venite, et sub umbra mea requiescite: si autem non vultis, egrediatur ignis de rhamno, et devoret cedros libani.	2020-04-20	Liber_Iudicum
1100000208	nunc igitur, si recte et absque peccato constituistis super vos regem abimelech, et bene egistis cum ierobaal, et cum domo eius, et reddidistis vicem beneficiis eius, qui pugnavit pro vobis,et animam suam dedit periculis, ut erueret vos de manu madian,qui nunc surrexistis contra domum patris mei, et interfecistis filios eius septuaginta viros super unum lapidem, et constituistis regem abimelech filium ancillae eius super habitatores sichem, eo quod frater vester sit:si ergo recte et absque vitio egistis cum ierobaal et domo eius, hodie laetamini in abimelech, et ille laetetur in vobis.	2020-04-20	Liber_Iudicum
1100000209	sin autem perverse: egrediatur ignis ex eo, et consumat habitatores sichem, et oppidum mello: egrediaturque ignis de viris sichem, et de oppido mello, et devoret abimelech.	2020-04-20	Liber_Iudicum
1100000210	quae cum dixisset, fugit, et abiit in bera: habitavitque ibi ob metum abimelech fratris sui.	2020-04-20	Liber_Iudicum
1100000211	regnavit itaque abimelech super israel tribus annis.	2020-04-20	Liber_Iudicum
1100000212	misitque dominus spiritum pessimum inter abimelech et habitatores sichem: qui coeperunt eum detestari,et scelus interfectionis septuaginta filiorum ierobaal, et effusionem sanguinis eorum conferre in abimelech fratrem suum, et in ceteros sichimorum principes, qui eum adiuverant.	2020-04-20	Liber_Iudicum
1100000213	posueruntque insidias adversus eum in summitate montium: et dum illius praestolabantur adventum, exercebant latrocinia, agentes praedas de praetereuntibus: nuntiatumque est abimelech.	2020-04-20	Liber_Iudicum
1100000214	venit autem gaal filius obed cum fratribus suis, et transivit in sichimam.  ad cuius adventum erecti habitatores sichem,egressi sunt in agros, vastantes vineas, uvasque calcantes: et factis cantantium choris, ingressi sunt fanum dei sui, et inter epulas et pocula maledicebant abimelech,clamante gaal filio obed: quis est abimelech, et quae est sichem, ut serviamus ei?  numquid non est filius ierobaal, et constituit principem zebul servum suum super viros emor patris sichem?  cur ergo serviemus ei? utinam daret aliquis populum istum sub manu mea, ut auferrem de medio abimelech.  dictumque est abimelech: congrega exercitus multitudinem, et veni.	2020-04-20	Liber_Iudicum
1100000215	zebul enim princeps civitatis, auditis sermonibus gaal filii obed, iratus est valde,et misit clam ad abimelech nuntios, dicens: ecce gaal filius obed venit in sichimam cum fratribus suis, et oppugnat adversum te civitatem.	2020-04-20	Liber_Iudicum
1100000216	surge itaque nocte cum populo qui tecum est, et latita in agro:et primo mane, oriente sole, irrue super civitatem.  illo autem egrediente adversum te cum populo suo, fac ei quod potueris.	2020-04-20	Liber_Iudicum
1100000217	surrexit itaque abimelech cum omni exercitu suo nocte, et tetendit insidias iuxta sichimam in quatuor locis.	2020-04-20	Liber_Iudicum
1100000218	egressusque est gaal filius obed, et stetit in introitu portae civitatis.  surrexit autem abimelech, et omnis exercitus cum eo, de insidiarum loco.	2020-04-20	Liber_Iudicum
1100000219	cumque vidisset populum gaal, dixit ad zebul: ecce de montibus multitudo descendit.  cui ille respondit: umbras montium vides quasi capita hominum, et hoc errore deciperis.	2020-04-20	Liber_Iudicum
1100000220	rursumque gaal ait: ecce populus de umbilico terrae descendit, et unus cuneus venit per viam quae respicit quercum.	2020-04-20	Liber_Iudicum
1100000221	cui dixit zebul: ubi est nunc os tuum, quo loquebaris: quis est abimelech ut serviamus ei?  nonne hic populus est, quem despiciebas?  egredere, et pugna contra eum.	2020-04-20	Liber_Iudicum
1100000222	abiit ergo gaal, spectante sichimorum populo, et pugnavit contra abimelech,qui persecutus est eum fugientem, et in urbem compulit: cecideruntque ex parte eius plurimi, usque ad portam civitatis.	2020-04-20	Liber_Iudicum
1100000223	et abimelech sedit in ruma: zebul autem gaal et socios eius expulit de urbe, nec in ea passus est commorari.	2020-04-20	Liber_Iudicum
1100000224	sequenti ergo die, egressus est populus in campum.  quod cum nuntiatum esset abimelech,tulit exercitum suum, et divisit in tres turmas, tendens insidias in agris.  vidensque quod egrederetur populus de civitate, surrexit, et irruit in eoscum cuneo suo, oppugnans et obsidens civitatem: duae autem turmae palantes per campum adversarios persequebantur.	2020-04-20	Liber_Iudicum
1100000225	porro abimelech omni die illo oppugnabat urbem: quam cepit, interfectis habitatoribus eius, ipsaque destructa, ita ut sal in ea dispergeret.	2020-04-20	Liber_Iudicum
1100000226	quod cum audissent qui habitabant in turre sichimorum, ingressi sunt fanum dei sui berith, ubi foedus cum eo pepigerant, et ex eo locus nomen acceperat: qui erat munitus valde.	2020-04-20	Liber_Iudicum
1100000227	abimelech quoque audiens viros turris sichimorum pariter conglobatos,ascendit in montem selmon cum omni populo suo: et arrepta securi, praecidit arboris ramum, impositumque ferens humero, dixit ad socios: quod me videtis facere, cito facite.	2020-04-20	Liber_Iudicum
1100000228	igitur certatim ramos de arboribus praecidentes, sequebantur ducem.  qui circumdantes praesidium, succenderunt: atque ita factum est, ut fumo et igne mille homines necarentur, viri pariter et mulieres, habitatorum turris sichem.	2020-04-20	Liber_Iudicum
1100000229	abimelech autem inde proficiscens venit ad oppidum thebes, quod circumdans obsidebat exercitu.	2020-04-20	Liber_Iudicum
1100000230	erat autem turris excelsa in media civitate, ad quam confugerant simul viri ac mulieres, et omnes principes civitatis, clausa firmissime ianua, et super turris tectum stantes per propugnacula.	2020-04-20	Liber_Iudicum
1100000231	accedensque abimelech iuxta turrim, pugnabat fortiter: et appropinquans ostio, ignem supponere nitebatur:et ecce una mulier fragmen molae desuper iaciens, illisit capiti abimelech, et confregit cerebrum eius.	2020-04-20	Liber_Iudicum
1100000232	qui vocavit cito armigerum suum, et ait ad eum: evagina gladium tuum, et percute me, ne forte dicatur quod a femina interfectus sim.  qui iussa perficiens, interfecit eum.	2020-04-20	Liber_Iudicum
1100000233	illoque mortuo, omnes qui cum eo erant de israel, reversi sunt in sedes suas:et reddidit deus malum quod fecerat abimelech contra patrem suum, interfectis septuaginta fratribus suis.	2020-04-20	Liber_Iudicum
1100000234	sichimitis quoque quod operati erant, retributum est, et venit super eos maledictio ioatham filii ierobaal.	2020-04-20	Liber_Iudicum
1100000235	caput 10 post abimelech surrexit dux in israel thola filius phua patrui abimelech, vir de issachar, qui habitavit in samir montis ephraim:et iudicavit israelem viginti et tribus annis, mortuusque est, ac sepultus in samir.	2020-04-20	Liber_Iudicum
1100000236	huic successit iair galaadites, qui iudicavit israel per viginti et duos annos,habens triginta filios sedentes super triginta pullos asinarum, et principes triginta civitatum, quae ex nomine eius sunt appellatae havoth iair, id est, oppida iair, usque in praesentem diem, in terra galaad.	2020-04-20	Liber_Iudicum
1100000237	mortuusque est iair, ac sepultus in loco cui est vocabulum camon.	2020-04-20	Liber_Iudicum
1100000238	filii autem israel peccatis veteribus iungentes nova, fecerunt malum in conspectu domini, et servierunt idolis, baalim et astaroth, et diis syriae ac sidonis et moab et filiorum ammon et philisthiim: dimiseruntque dominum, et non coluerunt eum.	2020-04-20	Liber_Iudicum
1100000239	contra quos dominus iratus, tradidit eos in manus philisthiim et filiorum ammon.	2020-04-20	Liber_Iudicum
1100000240	afflictique sunt, et vehementer oppressi per annos decem et octo, omnes qui habitabant trans iordanem in terra amorrhaei, qui est in galaad:in tantum ut filii ammon, iordane transmisso, vastarent iudam et beniamin et ephraim: afflictusque est israel nimis.	2020-04-20	Liber_Iudicum
1100000241	et clamantes ad dominum, dixerunt: peccavimus tibi, quia dereliquimus dominum deum nostrum, et servivimus baalim.	2020-04-20	Liber_Iudicum
1100000242	quibus locutus est dominus: numquid non aegyptii et amorrhaei, filiique ammon et philisthiim,sidonii quoque et amalec et chanaan oppresserunt vos, et clamastis ad me, et erui vos de manu eorum? et tamen reliquistis me, et coluistis deos alienos: idcirco non addam ut ultra vos liberem:ite, et invocate deos quos elegistis: ipsi vos liberent in tempore angustiae.	2020-04-20	Liber_Iudicum
1100000243	dixeruntque filii israel ad dominum: peccavimus, redde tu nobis quidquid tibi placet: tantum nunc libera nos.	2020-04-20	Liber_Iudicum
1100000244	quae dicentes, omnia de finibus suis alienorum deorum idola proiecerunt, et servierunt domino deo: qui doluit super miseriis eorum.	2020-04-20	Liber_Iudicum
1100000245	itaque filii ammon conclamantes in galaad fixere tentoria, contra quos congregati filii israel in maspha castrametati sunt.	2020-04-20	Liber_Iudicum
1100000246	dixeruntque principes galaad singuli ad proximos suos: qui primus ex nobis contra filios ammon coeperit dimicare, erit dux populi galaad.	2020-04-20	Liber_Iudicum
1100000247	caput 11 fuit illo tempore iephte galaadites vir fortissimus atque pugnator, filius mulieris meretricis, qui natus est de galaad.	2020-04-20	Liber_Iudicum
1100000248	habuit autem galaad uxorem, de qua suscepit filios: qui postquam creverant, eiecerunt iephte, dicentes: haeres in domo patris nostri esse non poteris, quia de altera matre natus es.	2020-04-20	Liber_Iudicum
1100000249	quos ille fugiens atque devitans, habitavit in terra tob: congregatique sunt ad eum viri inopes, et latrocinantes, et quasi principem sequebantur.	2020-04-20	Liber_Iudicum
1100000250	in illis diebus pugnabant filii ammon contra israel.	2020-04-20	Liber_Iudicum
1100000251	quibus acriter instantibus perrexerunt maiores natu de galaad, ut tollerent in auxilium sui iephte de terra tob:dixeruntque ad eum: veni et esto princeps noster, et pugna contra filios ammon.	2020-04-20	Liber_Iudicum
1100000252	quibus ille respondit: nonne vos estis, qui odistis me, et eiecistis de domo patris mei?  et nunc venistis ad me necessitate compulsi.	2020-04-20	Liber_Iudicum
1100000253	dixeruntque principes galaad ad iephte: ob hanc igitur causam nunc ad te venimus, ut proficiscaris nobiscum, et pugnes contra filios ammon, sisque dux omnium qui habitant in galaad.	2020-04-20	Liber_Iudicum
1100000254	iephte quoque dixit eis: si vere venistis ad me, ut pugnem pro vobis contra filios ammon, tradideritque eos dominus in manus meas, ego ero vester princeps? qui responderunt ei: dominus, qui haec audit, ipse mediator ac testis est quod nostra promissa faciemus.	2020-04-20	Liber_Iudicum
1100000255	abiit itaque iephte cum principibus galaad, fecitque eum omnis populus principem sui.  locutusque est iephte omnes sermones suos coram domino in maspha.	2020-04-20	Liber_Iudicum
1100000256	et misit nuntios ad regem filiorum ammon, qui ex persona sua dicerent: quid mihi et tibi est, quia venisti contra me, ut vastares terram meam? quibus ille respondit: quia tulit israel terram meam, quando ascendit de aegypto, a finibus arnon usque iaboc atque iordanem: nunc ergo cum pace redde mihi eam.	2020-04-20	Liber_Iudicum
1100000257	per quos rursum mandavit iephte, et imperavit eis ut dicerent regi ammon:haec dicit iephte: non tulit israel terram moab, nec terram filiorum ammon:sed quando de aegypto conscenderunt, ambulavit per solitudinem usque ad mare rubrum, et venit in cades.	2020-04-20	Liber_Iudicum
1100000258	misitque nuntios ad regem edom, dicens: dimitte me ut transeam per terram tuam.  qui noluit acquiescere precibus eius.  misit quoque ad regem moab, qui et ipse transitum praebere contempsit.  mansit itaque in cades,et circuivit ex latere terram edom et terram moab: venitque contra orientalem plagam terrae moab, et castrametatus est trans arnon: nec voluit intrare terminos moab. ( arnon quippe confinium est terrae moab.) misit itaque israel nuntios ad sehon regem amorrhaeorum, qui habitabat in hesebon, et dixerunt ei: dimitte ut transeam per terram tuam usque ad fluvium.	2020-04-20	Liber_Iudicum
1100000259	qui et ipse israel verba despiciens, non dimisit eum transire per terminos suos: sed infinita multitudine congregata, egressus est contra eum in iasa, et fortiter resistebat.	2020-04-20	Liber_Iudicum
1100000260	tradiditque eum dominus in manus israel cum omni exercitu suo: qui percussit eum, et possedit omnem terram amorrhaei habitatoris regionis illius,et universos fines eius, de arnon usque iaboc, et de solitudine usque ad iordanem.	2020-04-20	Liber_Iudicum
1100000261	dominus ergo deus israel subvertit amorrhaeum, pugnante contra illum populo suo israel, et tu nunc vis possidere terram eius? nonne ea quae possidet chamos deus tuus, tibi iure debentur?  quae autem dominus deus noster victor obtinuit, in nostram cedent possessionem:nisi forte melior es balac filio sephor rege moab; aut docere potes, quod iurgatus sit contra israel, et pugnaverit contra eum,quando habitavit in hesebon et viculis eius, et in aroer et villis illius, vel in cunctis civitatibus iuxta iordanem, per trecentos annos.  quare tanto tempore nihil super hac repetitione tentastis? igitur non ego pecco in te, sed tu contra me male agis, indicens mihi bella non iusta.  iudicet dominus arbiter huius diei inter israel, et inter filios ammon.	2020-04-20	Liber_Iudicum
1100000262	noluitque acquiescere rex filiorum ammon verbis iephte, quae per nuntios mandaverat.	2020-04-20	Liber_Iudicum
1100000263	factus est ergo super iephte spiritus domini, et circuiens galaad et manasse, maspha quoque galaad, et inde transiens ad filios ammon,votum vovit domino, dicens: si tradideris filios ammon in manus meas,quicumque primus fuerit egressus de foribus domus meae, mihique occurrerit revertenti cum pace a filiis ammon, eum holocaustum offeram domino.	2020-04-20	Liber_Iudicum
1100000264	transivitque iephte ad filios ammon, ut pugnaret contra eos: quos tradidit dominus in manus eius.	2020-04-20	Liber_Iudicum
1100000265	percussitque ab aroer usque dum venias in mennith, viginti civitates, et usque ad abel, quae est vineis consita, plaga magna nimis: humiliatique sunt filii ammon a filiis israel.	2020-04-20	Liber_Iudicum
1100000266	revertente autem iephte in maspha domum suam, occurrit ei unigenita filia sua cum tympanis et choris: non enim habebat alios liberos.	2020-04-20	Liber_Iudicum
1100000267	qua visa, scidit vestimenta sua, et ait: heu me, filia mea!  decepisti me, et ipsa decepta es: aperui enim os meum ad dominum, et aliud facere non potero.	2020-04-20	Liber_Iudicum
1100000268	cui illa respondit: pater mi, si aperuisti os tuum ad dominum, fac mihi quodcumque pollicitus es, concessa tibi ultione atque victoria de hostibus tuis.	2020-04-20	Liber_Iudicum
1100000269	dixitque ad patrem: hoc solum mihi praesta quod deprecor: dimitte me ut duobus mensibus circumeam montes, et plangam virginitatem meam cum sodalibus meis.	2020-04-20	Liber_Iudicum
1100000270	cui ille respondit: vade.  et dimisit eam duobus mensibus.  cumque abiisset cum sociis ac sodalibus suis, flebat virginitatem suam in montibus.	2020-04-20	Liber_Iudicum
1100000271	expletisque duobus mensibus, reversa est ad patrem suum, et fecit ei sicut voverat, quae ignorabat virum.  exinde mos increbruit in israel, et consuetudo servata est,ut post anni circulum conveniant in unum filiae israel, et plangant filiam iephte galaaditae diebus quatuor.	2020-04-20	Liber_Iudicum
1100000272	caput 12 ecce autem in ephraim orta est seditio: nam transeuntes contra aquilonem, dixerunt ad iephte: quare vadens ad pugnam contra filios ammon, vocare nos noluisti, ut pergeremus tecum?  igitur incendemus domum tuam.	2020-04-20	Liber_Iudicum
1100000273	quibus ille respondit: disceptatio erat mihi et populo meo contra filios ammon vehemens: vocavique vos, ut praeberetis mihi auxilium, et facere noluistis.	2020-04-20	Liber_Iudicum
1100000274	quod cernens, posui animam meam in manibus meis, transivique ad filios ammon, et tradidit eos dominus in manus meas.  quid commerui, ut adversum me consurgatis in praelium? vocatis itaque ad se cunctis viris galaad, pugnabat contra ephraim: percusseruntque viri galaad ephraim, quia dixerat: fugitivus est galaad de ephraim, et habitat in medio ephraim et manasse.	2020-04-20	Liber_Iudicum
1100000275	occupaveruntque galaaditae vada iordanis, per quae ephraim reversurus erat.  cumque venisset ad ea de ephraim numero, fugiens, atque dixisset: obsecro ut me transire permittatis: dicebant ei galaaditae: numquid ephrathaeus es?  quo dicente: non sum:interrogabant eum: dic ergo scibboleth, quod interpretatur spica.  qui respondebat: sibboleth: eadem littera spicam exprimere non valens.  statimque apprehensum iugulabant in ipso iordanis transitu.  et ceciderunt in illo tempore de ephraim quadraginta duo millia.	2020-04-20	Liber_Iudicum
1100000276	iudicavit itaque iephte galaadites israel sex annis: et mortuus est, ac sepultus in civitate sua galaad.	2020-04-20	Liber_Iudicum
1100000277	post hunc iudicavit israel abesan de bethlehem:qui habuit triginta filios, et totidem filias, quas emittens foras, maritis dedit, et eiusdem numeri filiis suis accepit uxores, introducens in domum suam.  qui septem annis iudicavit israel:mortuusque est, ac sepultus in bethlehem.	2020-04-20	Liber_Iudicum
1100000278	cui successit ahialon zabulonites: et iudicavit israel decem annis:mortuusque est, ac sepultus in zabulon.	2020-04-20	Liber_Iudicum
1100000279	post hunc iudicavit israel abdon filius illel pharathonites:qui habuit quadraginta filios, et triginta ex eis nepotes, ascendentes super septuaginta pullos asinarum.  et iudicavit israel octo annis:mortuusque est, ac sepultus in pharathon terrae ephraim, in monte amalec.	2020-04-20	Liber_Iudicum
1100000280	caput 13 rursumque filii israel fecerunt malum in conspectu domini: qui tradidit eos in manus philisthinorum quadraginta annis.	2020-04-20	Liber_Iudicum
1100000281	erat autem quidam vir de saraa, et de stirpe dan, nomine manue, habens uxorem sterilem.	2020-04-20	Liber_Iudicum
1100000282	cui apparuit angelus domini, et dixit ad eam: sterilis es et absque liberis: sed concipies, et paries filium.	2020-04-20	Liber_Iudicum
1100000283	cave ergo ne bibas vinum ac siceram, nec immundum quidquam comedas:quia concipies, et paries filium, cuius non tanget caput novacula: erit enim nazaraeus dei ab infantia sua et ex matris utero, et ipse incipiet liberare israel de manu philisthinorum.	2020-04-20	Liber_Iudicum
1100000284	quae cum venisset ad maritum suum, dixit ei: vir dei venit ad me, habens vultum angelicum, terribilis nimis.  quem cum interrogassem quis esset, et unde venisset, et quo nomine vocaretur, noluit mihi dicere:sed hoc respondit: ecce concipies et paries filium: cave ne vinum bibas, nec siceram, et ne aliquo vescaris immundo: erit enim puer nazaraeus dei ab infantia sua, ex utero matris suae usque ad diem mortis suae.	2020-04-20	Liber_Iudicum
1100000285	oravit itaque manue dominum, et ait: obsecro, domine, ut vir dei, quem misisti, veniat iterum, et doceat nos quid debeamus facere de puero, qui nasciturus est.	2020-04-20	Liber_Iudicum
1100000286	exaudivitque dominus deprecantem manue, et apparuit rursum angelus dei uxori eius sedenti in agro: manue autem maritus eius non erat cum ea.  quae cum vidisset angelum,festinavit, et cucurrit ad virum suum: nuntiavitque ei, dicens: ecce apparuit mihi vir, quem ante videram.	2020-04-20	Liber_Iudicum
1100000287	qui surrexit, et secutus est uxorem suam: veniensque ad virum, dixit ei: tu es qui locutus es mulieri?  et ille respondit: ego sum.	2020-04-20	Liber_Iudicum
1100000288	cui manue: quando, inquit, sermo tuus fuerit expletus, quid vis ut faciat puer?  aut a quo se observare debebit? dixitque angelus domini ad manue: ab omnibus, quae locutus sum uxori tuae, abstineat se,et quidquid ex vinea nascitur, non comedat: vinum et siceram non bibat; nullo vescatur immundo: et quod ei praecepi, impleat atque custodiat.	2020-04-20	Liber_Iudicum
1100000289	dixitque manue ad angelum domini: obsecro te ut acquiescas precibus meis, et faciamus tibi haedum de capris.	2020-04-20	Liber_Iudicum
1100000290	cui respondit angelus: si me cogis, non comedam panes tuos: si autem vis holocaustum facere, offer illud domino.  et nesciebat manue quod angelus domini esset.	2020-04-20	Liber_Iudicum
1100000291	dixitque ad eum: quod est tibi nomen, ut, si sermo tuus fuerit expletus, honoremus te? cui ille respondit: cur quaeris nomen meum, quod est mirabile? tulit itaque manue haedum de capris, et libamenta, et posuit super petram, offerens domino, qui facit mirabilia: ipse autem et uxor eius intuebantur.	2020-04-20	Liber_Iudicum
1100000292	cumque ascenderet flamma altaris in caelum, angelus domini pariter in flamma ascendit.  quod cum vidissent manue et uxor eius, proni ceciderunt in terram,et ultra eis non apparuit angelus domini.  statimque intellexit manue angelum domini esse,et dixit ad uxorem suam: morte moriemur, quia vidimus deum.	2020-04-20	Liber_Iudicum
1100000293	cui respondit mulier: si dominus nos vellet occidere, de manibus nostris holocaustum et libamenta non suscepisset, nec ostendisset nobis haec omnia, neque ea quae sunt ventura dixisset.	2020-04-20	Liber_Iudicum
1100000294	peperit itaque filium, et vocavit nomen eius samson.  crevitque puer, et benedixit ei dominus.	2020-04-20	Liber_Iudicum
1100000295	coepitque spiritus domini esse cum eo in castris dan inter saraa et esthaol.	2020-04-20	Liber_Iudicum
1100000296	caput 14 descendit ergo samson in thamnatha: vidensque ibi mulierem de filiabus philisthiim,ascendit, et nuntiavit patri suo et matri suae, dicens: vidi mulierem in thamnatha de filiabus philisthinorum: quam quaeso ut mihi accipiatis uxorem.	2020-04-20	Liber_Iudicum
1100000297	cui dixerunt pater et mater sua: numquid non est mulier in filiabus fratrum tuorum, et in omni populo meo, quia vis accipere uxorem de philisthiim, qui incircumcisi sunt?  dixitque samson ad patrem suum: hanc mihi accipe: quia placuit oculis meis.	2020-04-20	Liber_Iudicum
1100000298	parentes autem eius nesciebant quod res a domino fieret, et quaereret occasionem contra philisthiim: eo enim tempore philisthiim dominabantur israeli.	2020-04-20	Liber_Iudicum
1100000299	descendit itaque samson cum patre suo et matre in thamnatha.  cumque venissent ad vineas oppidi, apparuit catulus leonis saevus, et rugiens, et occurrit ei.	2020-04-20	Liber_Iudicum
1100000300	irruit autem spiritus domini in samson, et dilaceravit leonem, quasi haedum in frustra discerpens, nihil omnino habens in manu: et hoc patri et matri noluit indicare.	2020-04-20	Liber_Iudicum
1100000301	descenditque, et locutus est mulieri quae placuerat oculis eius.	2020-04-20	Liber_Iudicum
1100000302	et post aliquot dies revertens ut acciperet eam, declinavit ut videret cadaver leonis, et ecce examen apum in ore leonis erat ac favus mellis.	2020-04-20	Liber_Iudicum
1100000303	quem cum sumpsisset in manibus comedebat in via: veniensque ad patrem suum et matrem, dedit eis partem, qui et ipsi comederunt: nec tamen eis voluit indicare quod mel de corpore leonis assumpserat.	2020-04-20	Liber_Iudicum
1100000304	descendit itaque pater eius ad mulierem, et fecit filio suo samson convivium: sic enim iuvenes facere consueverant.	2020-04-20	Liber_Iudicum
1100000305	cum ergo cives loci illius vidissent eum, dederunt ei sodales triginta ut essent cum eo.	2020-04-20	Liber_Iudicum
1100000306	quibus locutus est samson: proponam vobis problema: quod si solveritis mihi intra septem dies convivii, dabo vobis triginta sindones, et totidem tunicas:sin autem non potueritis solvere, vos dabitis mihi triginta sindones, et eiusdem numeri tunicas.  qui responderunt ei: propone problema, ut audiamus.	2020-04-20	Liber_Iudicum
1100000307	dixitque eis: de comedente exivit cibus, et de forti egressa est dulcedo.	2020-04-20	Liber_Iudicum
1100000308	nec potuerunt per tres dies propositionem solvere.	2020-04-20	Liber_Iudicum
1100000309	cumque adesset dies septimus, dixerunt ad uxorem samson: blandire viro tuo et suade ei ut indicet tibi quid significet problema: quod si facere nolueris, incendemus te, et domum patris tui: an idcirco vocastis nos ad nuptias ut spoliaretis? quae fundebat apud samson lacrimas, et quaerebatur, dicens: odisti me, et non diligis: idcirco problema, quod proposuisti filiis populi mei, non vis mihi exponere.  at ille respondit: patri meo et matri nolui dicere: et tibi indicare potero? septem igitur diebus convivii flebat ante eum: tandemque die septimo cum ei esset molesta, exposuit.  quae statim indicavit civibus suis.	2020-04-20	Liber_Iudicum
1100000310	et illi dixerunt ei die septimo ante solis occubitum: quid dulcius melle, et quid fortius leone? qui ait ad eos: si non arassetis in vitula mea, non invenissetis propositionem meam.	2020-04-20	Liber_Iudicum
1100000311	irruit itaque in eum spiritus domini, descenditque ascalonem, et percussit ibi triginta viros: quorum ablatas vestes dedit iis qui problema solverant.  iratusque nimis ascendit in domum patris sui:uxor autem eius accepit maritum unum de amicis eius et pronubis.	2020-04-20	Liber_Iudicum
1100000312	caput 15 post aliquantulum autem temporis, cum dies triticeae messis instarent, venit samson, invisere volens uxorem suam, et attulit ei haedum de capris.  cumque cubiculum eius solito vellet intrare, prohibuit eum pater illius, dicens:putavi quod odisses eam, et ideo tradidi illam amico tuo: sed habet sororem, quae iunior et pulchrior illa est: sit tibi pro ea uxor.	2020-04-20	Liber_Iudicum
1100000313	cui samson respondit: ab hac die non erit culpa in me contra philisthaeos: faciam enim vobis mala.	2020-04-20	Liber_Iudicum
1100000314	perrexitque et cepit trecentas vulpes, caudasque earum iunxit ad caudas, et faces ligavit in medio:quas igne succendens, dimisit ut huc illucque discurrerent.  quae statim perrexerunt in segetes philisthinorum.  quibus succensis, et comportatae iam fruges, et adhuc stantes in stipula, concrematae sunt, in tantum ut vineas quoque et oliveta flamma consumeret.	2020-04-20	Liber_Iudicum
1100000315	dixeruntque philisthiim: quis fecit hanc rem?  quibus dictum est: samson gener thamnathaei: quia tulit uxorem eius, et alteri tradidit, haec operatus est.  ascenderuntque philisthiim, et combusserunt tam mulierem quam patrem eius.	2020-04-20	Liber_Iudicum
1100000316	quibus ait samson: licet haec feceritis, tamen adhuc ex vobis expetam ultionem, et tunc quiescam.	2020-04-20	Liber_Iudicum
1100000317	percussitque eos ingenti plaga, ita ut stupentes suram femori imponerent.  et descendens habitavit in spelunca petrae etam.	2020-04-20	Liber_Iudicum
1100000318	igitur ascendentes philisthiim in terram iuda, castrametati sunt in loco, qui postea vocatus est lechi, id est, maxilla, ubi eorum effusus est exercitus.	2020-04-20	Liber_Iudicum
1100000319	dixeruntque ad eos de tribu iuda: cur ascendistis adversum nos?  qui responderunt: ut ligemus samson venimus, et reddamus ei quae in nos operatus est.	2020-04-20	Liber_Iudicum
1100000320	descenderunt ergo tria millia virorum de iuda ad specum silicis etam, dixeruntque ad samson: nescis quod philisthiim imperent nobis?  quare hoc facere voluisti?  quibus ille ait: sicut fecerunt mihi, sic feci eis.	2020-04-20	Liber_Iudicum
1100000321	ligare, inquiunt, te venimus, et tradere in manus philisthinorum.  quibus samson: iurate, ait, et spondete mihi quod non occidatis me.	2020-04-20	Liber_Iudicum
1100000322	dixerunt: non te occidemus, sed vinctum trademus.  ligaveruntque eum duobus novis funibus, et tulerunt eum de petra etam.	2020-04-20	Liber_Iudicum
1100000323	qui cum venisset ad locum maxillae, et philisthiim vociferantes occurrissent ei, irruit spiritus domini in eum: et sicut solent ad odorem ignis lina consumi, ita vincula, quibus ligatus erat, dissipata sunt et soluta.	2020-04-20	Liber_Iudicum
1100000324	inventamque maxillam, id est, mandibulam asini, quae iacebat, arripiens interfecit in ea mille viros,et ait: in maxilla asini, in mandibula pulli asinarum, delevi eos, et percussi mille viros.	2020-04-20	Liber_Iudicum
1100000325	cumque haec verba canens complesset, proiecit mandibulam de manu, et vocavit nomen loci illius ramathlechi, quod interpretatur, elevatio maxillae.	2020-04-20	Liber_Iudicum
1100000326	sitiensque valde, clamavit ad dominum, et ait: tu dedisti in manu servi tui salutem hanc maximam atque victoriam: en siti morior, incidamque in manus incircumcisorum.	2020-04-20	Liber_Iudicum
1100000327	aperuit itaque dominus molarem dentem in maxilla asini, et egressae sunt ex eo aquae.  quibus haustis, refocillavit spiritum, et vires recepit.  idcirco appellatum est nomen loci illius, fons invocantis de maxilla, usque in praesentem diem.	2020-04-20	Liber_Iudicum
1100000328	iudicavitque israel in diebus philisthiim viginti annis.	2020-04-20	Liber_Iudicum
1100000329	caput 16 abiit quoque in gazam, et vidit ibi mulierem meretricem, ingressusque est ad eam.	2020-04-20	Liber_Iudicum
1100000330	quod cum audissent philisthiim, et percrebruisset apud eos intrasse urbem samson, circumdederunt eum, positis in porta civitatis custodibus: et ibi tota nocte cum silentio praestolantes, ut facto mane exeuntem occiderent.	2020-04-20	Liber_Iudicum
1100000331	dormivit autem samson usque ad medium noctem: et inde consurgens, apprehendit ambas portae fores cum postibus suis et sera, impositasque humeris suis portavit ad verticem montis, qui respicit hebron.	2020-04-20	Liber_Iudicum
1100000332	post haec amavit mulierem, quae habitabat in valle sorec, et vocabatur dalila.	2020-04-20	Liber_Iudicum
1100000333	veneruntque ad eam principes philisthinorum, atque dixerunt: decipe eum, et disce ab illo, in quo habeat tantam fortitudinem, et quomodo eum superare valeamus, et vinctum affligere: quod si feceris, dabimus tibi singuli mille et centum argenteos.	2020-04-20	Liber_Iudicum
1100000334	locuta est ergo dalila ad samson: dic mihi, obsecro, in quo sit tua maxima fortitudo, et quid sit quo ligatus erumpere nequeas? cui respondit samson: si septem nerviceis funibus necdum siccis, et adhuc humentibus, ligatus fuero, infirmus ero ut ceteri homines.	2020-04-20	Liber_Iudicum
1100000335	attuleruntque ad eam satrapae philisthinorum septem funes, ut dixerat: quibus vinxit eam,latentibus apud se insidiis, et in cubiculo finem rei expectantibus: clamavitque ad eum: philisthiim super te, samson.  qui rupit vincula, quomodo si rumpat quis filum de stuppae tortum putamine, cum odorem ignis acceperit: et non est cognitum in quo esset fortitudo eius.	2020-04-20	Liber_Iudicum
1100000336	dixitque ad eum dalila: ecce illusisti mihi, et falsum locutus es: saltem nunc indica mihi quo ligari debeas.	2020-04-20	Liber_Iudicum
1100000337	cui ille respondit: si ligatus fuero novis funibus, qui numquam fuerunt in opere, infirmus ero, et aliorum hominum similis.	2020-04-20	Liber_Iudicum
1100000338	quibus rursum dalila vinxit eum, et clamavit: philisthiim super te, samson: in cubiculo insidiis praeparatis.  qui ita rupit vincula quasi fila telarum.	2020-04-20	Liber_Iudicum
1100000339	dixitque dalila rursum ad eum: usquequo decipis me, et falsum loqueris?  ostende quo vinciri debeas.  cui respondit samson: si septem crines capitis mei cum licio plexueris, et clavum his circumligatum terrae fixeris, infirmus ero.	2020-04-20	Liber_Iudicum
1100000340	quod cum fecisset dalila, dixit ad eum: philisthiim super te, samson.  qui consurgens de somno extraxit clavum cum crinibus et licio.	2020-04-20	Liber_Iudicum
1100000341	dixitque ad eum dalila: quomodo dicis quod amas me, cum animus tuus non sit mecum?  per tres vices mentitus es mihi, et noluisti dicere in quo sit maxima fortitudo tua.	2020-04-20	Liber_Iudicum
1100000342	cumque molesta esset ei, et per multos dies iugiter adhaereret, spatium ad quietem non tribuens, defecit anima eius, et ad mortem usque lassata est.	2020-04-20	Liber_Iudicum
1100000343	tunc aperiens veritatem rei, dixit ad eam: ferrum numquam ascendit super caput meum, quia nazaraeus, id est, consecratus deo, sum de utero matris meae: si rasum fuerit caput meum, recedet a me fortitudo mea, et deficiam, eroque sicut ceteri homines.	2020-04-20	Liber_Iudicum
1100000344	vidensque illa quod confessus ei esset omnem animum suum, misit ad principes philisthinorum ac mandavit: ascende adhuc semel, quia nunc mihi aperuit cor suum.  qui ascenderunt assumpta pecunia, quam promiserant.	2020-04-20	Liber_Iudicum
1100000345	at illa dormire eum fecit super genua sua, et in sinu suo reclinare caput.  vocavitque tonsorem, et rasit septem crines eius, et coepit abigere eum, et a se repellere: statim enim ab eo fortitudo discessit.	2020-04-20	Liber_Iudicum
1100000346	dixitque: philisthiim super te, samson.  qui de somno consurgens, dixit in animo suo: egrediar sicut ante feci, et me excutiam: nesciens quod recessisset ab eo dominus.	2020-04-20	Liber_Iudicum
1100000347	quem cum apprehendissent philisthiim, statim eruerunt oculos eius, et duxerunt gazam vinctum catenis, et clausum in carcere molere fecerunt.	2020-04-20	Liber_Iudicum
1100000348	iamque capilli eius renasci coeperunt.	2020-04-20	Liber_Iudicum
1100000349	et principes philisthinorum convenerunt in unum ut immolarent hostias magnificas dagon deo suo, et epularentur, dicentes: tradidit deus noster inimicum nostrum samson in manus nostras.	2020-04-20	Liber_Iudicum
1100000350	quod etiam populus videns, laudabat deum suum, eademque dicebat: tradidit deus noster adversarium nostrum in manus nostras, qui delevit terram nostram, et occidit plurimos.	2020-04-20	Liber_Iudicum
1100000351	laetantesque per convivia, sumptis iam epulis, praeceperunt ut vocaretur samson, et ante eos luderet.  qui adductus de carcere ludebat ante eos, feceruntque eum stare inter duas columnas.	2020-04-20	Liber_Iudicum
1100000352	qui dixit puero regenti gressus suos: dimitte me, ut tangam columnas, quibus omnis imminet domus, et recliner super eas, et paululum requiescam.	2020-04-20	Liber_Iudicum
1100000353	domus autem erat plena virorum ac mulierum, et erant ibi omnes principes philisthinorum, ac de tecto et solario circiter tria millia utriusque sexus spectantes ludentem samson.	2020-04-20	Liber_Iudicum
1100000354	at ille invocato domino ait: domine deus, memento mei, et redde mihi nunc fortitudinem pristinam, deus meus, ut ulciscar me de hostibus meis, et pro amissione duorum luminum unam ultionem recipiam.	2020-04-20	Liber_Iudicum
1100000355	et apprehendens ambas columnas quibus innitebatur domus, alteramque earum dextera et alteram laeva tenens,ait: moriatur anima mea cum philisthiim.  concussisque fortiter columnis, cecidit domus super omnes principes, et ceteram multitudinem quae ibi erat: multoque plures interfecit moriens, quam ante vivus occiderat.	2020-04-20	Liber_Iudicum
1100000356	descendentes autem fratres eius et universa cognatio, tulerunt corpus eius, et sepelierunt inter saraa et esthaol in sepulchro patris sui manue: iudicavitque israel viginti annis.	2020-04-20	Liber_Iudicum
1100000357	caput 17 fuit eo tempore vir quidam de monte ephraim nomine michas,qui dixit matri suae: mille et centum argenteos, quos separaveras tibi, et super quibus me audiente iuraveras, ecce ego habeo, et apud me sunt.  cui illa respondit: benedictus filius meus domino.	2020-04-20	Liber_Iudicum
1100000358	reddidit ergo eos matri suae, quae dixerat ei: consecravi et vovi hoc argentum domino, ut de manu mea suscipiat filius meus, et faciat sculptile atque conflatile: et nunc trado illud tibi.	2020-04-20	Liber_Iudicum
1100000359	reddidit igitur eos matri suae: quae tulit ducentos argenteos, et dedit eos argentario, ut faceret ex eis sculptile atque conflatile, quod fuit in domo michae.	2020-04-20	Liber_Iudicum
1100000360	qui aediculam quoque in ea deo separavit, et fecit ephod, et theraphim, id est, vestem sacerdotalem, et idola: implevitque unius filiorum suorum manum, et factus est ei sacerdos.	2020-04-20	Liber_Iudicum
1100000361	in diebus illis non erat rex in israel, sed unusquisque quod sibi rectum videbatur, hoc faciebat.	2020-04-20	Liber_Iudicum
1100000362	fuit quoque alter adolescens de bethlehem iuda, ex cognatione eius: eratque ipse levites, et habitabat ibi.	2020-04-20	Liber_Iudicum
1100000363	egressusque de civitate bethlehem, peregrinari voluit ubicumque sibi commodum reperisset.  cumque venisset in montem ephraim, iter faciens, et declinasset parumper in domum michae,interrogatus est ab eo unde venisset.  qui respondit: levita sum de bethlehem iuda, et vado ut habitem ubi potuero, et utile mihi esse perspexero.	2020-04-20	Liber_Iudicum
1100000364	dixitque michas: mane apud me, et esto mihi parens ac sacerdos: daboque tibi per annos singulos decem argenteos, ac vestem duplicem, et quae ad victum sunt necessaria.	2020-04-20	Liber_Iudicum
1100000365	acquievit, et mansit apud hominem, fuitque illi quasi unus de filiis.	2020-04-20	Liber_Iudicum
1100000366	implevitque michas manum eius, et habuit puerum sacerdotem apud se:nunc scio, dicens, quod benefaciet mihi deus habenti levitici generis sacerdotem.	2020-04-20	Liber_Iudicum
1100000367	caput 18 in diebus illis non erat rex in israel, et tribus dan quaerebat possessionem sibi, ut habitaret in ea: usque ad illum enim diem inter ceteras tribus sortem non acceperat.	2020-04-20	Liber_Iudicum
1100000368	miserunt ergo filii dan stirpis et familiae suae quinque viros fortissimos de saraa et esthaol, ut explorarent terram, et diligenter inspicerent: dixeruntque eis: ite, et considerate terram.  qui cum pergentes venissent in montem ephraim, et intrassent domum michae, requieverunt ibi:et agnoscentes vocem adolescentis levitae, utentesque illius diversorio, dixerunt ad eum: quis te huc adducit?  quid hic agis?  quam ob causam huc venire voluisti? qui respondit eis: haec et haec praestitit mihi michas, et me mercede conduxit, ut sim ei sacerdos.	2020-04-20	Liber_Iudicum
1100000369	rogaverunt autem eum ut consuleret dominum ut scire possent an prospero itinere pergerent, et res haberet effectum.	2020-04-20	Liber_Iudicum
1100000370	qui respondit eis: ite in pace: dominus respicit viam vestram, et iter quo pergitis.	2020-04-20	Liber_Iudicum
1100000371	euntes igitur quinque viri venerunt lais: videruntque populum habitantem in ea absque ullo timore, iuxta consuetudinem sidoniorum, securum et quietum, nullo ei penitus resistente, magnarumque opum, et procul a sidone atque a cunctis hominibus separatum.	2020-04-20	Liber_Iudicum
1100000372	reversique ad fratres suos in saraa et esthaol, et quid egissent sciscitantibus responderunt:surgite, ascendamus ad eos: vidimus enim terram valde opulentam et uberem.  nolite negligere, nolite cessare: eamus, et possideamus eam: nullus erit labor.	2020-04-20	Liber_Iudicum
1100000373	intrabimus ad securos, in regionem latissimam, tradetque nobis dominus locum, in quo nullius rei est penuria eorum quae gignuntur in terra.	2020-04-20	Liber_Iudicum
1100000374	profecti igitur sunt de cognatione dan, id est, de saraa et esthaol, sexcenti viri accincti armis bellicis,ascendentesque manserunt in cariathiarim iudae: qui locus ex eo tempore castrorum dan nomen accepit, et est post tergum cariathiarim.	2020-04-20	Liber_Iudicum
1100000375	inde transierunt in montem ephraim.  cumque venissent ad domum michae,dixerunt quinque viri, qui prius missi fuerant ad considerandam terram lais, ceteris fratribus suis: nostis quod in domibus istis sit ephod, et theraphim, et sculptile, atque conflatile: videte quid vobis placeat.	2020-04-20	Liber_Iudicum
1100000376	et cum paululum declinassent, ingressi sunt domum adolescentis levitae, qui erat in domo michae: salutaveruntque eum verbis pacificis.	2020-04-20	Liber_Iudicum
1100000377	sexcenti autem viri ita ut erant armati, stabant ante ostium.	2020-04-20	Liber_Iudicum
1100000378	at illi, qui ingressi fuerant domum iuvenis, sculptile, et ephod, et theraphim, atque conflatile tollere nitebantur, et sacerdos stabat ante ostium, sexcentis viris fortissimis haud procul expectantibus.	2020-04-20	Liber_Iudicum
1100000379	tulerunt igitur qui intraverant sculptile, ephod, et idola, atque conflatile.  quibus dixit sacerdos: quid facitis? cui responderunt: tace et pone digitum super os tuum: venique nobiscum, ut habeamus te patrem, ac sacerdotem.  quid tibi melius est, ut sis sacerdos in domo unius viri, an in una tribu et familia in israel? quod cum audisset, acquievit sermonibus eorum, et tulit ephod, et idola, ac sculptile, et profectus est cum eis.	2020-04-20	Liber_Iudicum
1100000380	qui cum pergerent, et ante se ire fecissent parvulos ac iumenta, et omne quod erat pretiosum,et iam a domo michae essent procul, viri qui habitabant in aedibus michae conclamantes secuti sunt,et post tergum clamare coeperunt.  qui cum respexissent, dixerunt ad micham: quid tibi vis?  cur clamas? qui respondit: deos meos, quos mihi feci, tulistis, et sacerdotem, et omnia quae habeo, et dicitis: quid tibi est? dixeruntque ei filii dan: cave ne ultra loquaris ad nos, et veniant ad te viri animo concitati, et ipse cum omni domo tua pereas.	2020-04-20	Liber_Iudicum
1100000381	et sic coepto itinere perrexerunt.  videns autem michas quod fortiores se essent, reversus est in domum suam.	2020-04-20	Liber_Iudicum
1100000382	sexcenti autem viri tulerunt sacerdotem, et quae supra diximus: veneruntque in lais ad populum quiescentem atque securum, et percusserunt eos in ore gladii: urbemque incendio tradiderunt,nullo penitus ferente praesidium, eo quod procul habitarent a sidone, et cum nullo hominum haberent quidquam societatis ac negotii.  erat autem civitas sita in regione rohob: quam rursum exstruentes habitaverunt in ea,vocato nomine civitatis dan, iuxta vocabulum patris sui, quem genuerat israel, quae prius lais dicebatur.	2020-04-20	Liber_Iudicum
1100000383	posueruntque sibi sculptile, et ionathan filium gersam filii moysi ac filios eius sacerdotes in tribu dan, usque ad diem captivitatis suae.	2020-04-20	Liber_Iudicum
1100000384	mansitque apud eos idolum michae omni tempore quo fuit domus dei in silo.  in diebus illis non erat rex in israel.	2020-04-20	Liber_Iudicum
1100000385	caput 19 fuit quidam vir levites habitans in latere montis ephraim, qui accepit uxorem de bethlehem iuda:quae reliquit eum, et reversa est in domum patris sui in bethlehem, mansitque apud eum quatuor mensibus.	2020-04-20	Liber_Iudicum
1100000386	secutusque est eam vir suus, volens reconciliari ei, atque blandiri, et secum reducere, habens in comitatu puerum et duos asinos: quae suscepit eum, et introduxit in domum patris sui.  quod cum audisset socer eius, eumque vidisset, occurrit ei laetus,et amplexatus est hominem.  mansitque gener in domo soceri tribus diebus, comedens cum eo et bibens familiariter.	2020-04-20	Liber_Iudicum
1100000387	die autem quarto de nocte consurgens, proficisci voluit: quem tenuit socer, et ait ad eum: gusta prius pauxillum panis, et conforta stomachum, et sic proficisceris.	2020-04-20	Liber_Iudicum
1100000388	sederuntque simul, ac comederunt et biberunt.  dixitque pater puellae ad generum suum: quaeso te ut hodie hic maneas, pariterque laetemur.	2020-04-20	Liber_Iudicum
1100000389	at ille consurgens, coepit velle proficisci.  et nihilominus obnixe eum socer tenuit, et apud se fecit manere.	2020-04-20	Liber_Iudicum
1100000390	mane autem facto, parabat levites iter.  cui socer rursum: oro te, inquit, ut paululum cibi capias, et assumptis viribus donec increscat dies, postea proficiscaris.  comederunt ergo simul.	2020-04-20	Liber_Iudicum
1100000391	surrexitque adolescens, ut pergeret cum uxore sua et puero.  cui rursum locutus est socer: considera quod dies ad occasum declivior sit, et propinquat ad vesperum: mane apud me etiam hodie, et duc laetum diem, et cras proficisceris ut vadas in domum tuam.	2020-04-20	Liber_Iudicum
1100000392	noluit gener acquiescere sermonibus eius: sed statim perrexit, et venit contra iebus, quae altero nomine vocatur ierusalem, ducens secum duos asinos onustos, et concubinam.	2020-04-20	Liber_Iudicum
1100000393	iamque erant iuxta iebus, et dies mutabatur in noctem: dixitque puer ad dominum suum: veni, obsecro: declinemus ad urbem iebusaeorum, et maneamus in ea.	2020-04-20	Liber_Iudicum
1100000394	cui respondit dominus: non ingrediar oppidum gentis alienae, quae non est de filiis israel: sed transibo usque gabaa,et cum illuc pervenero, manebimus in ea, aut certe in urbe rama.	2020-04-20	Liber_Iudicum
1100000395	transierunt ergo iebus, et coeptum carpebant iter, occubuitque eis sol iuxta gabaa, quae est in tribu beniamin:diverteruntque ad eam, ut manerent ibi.  quo cum intrassent, sedebant in platea civitatis, et nullus eos recipere voluit hospitio.	2020-04-20	Liber_Iudicum
1100000396	et ecce, apparuit homo senex, revertens de agro et de opere suo vesperi, qui et ipse de monte erat ephraim, et peregrinus habitabat in gabaa: homines autem regionis illius erant filii iemini.	2020-04-20	Liber_Iudicum
1100000397	elevatisque oculis, vidit senex sedentem hominem cum sarcinulis suis in platea civitatis, et dixit ad eum: unde venis?  et quo vadis? qui respondit ei: profecti sumus de bethlehem iuda, et pergimus ad locum nostrum, qui est in latere montis ephraim, unde ieramus in bethlehem: et nunc vadimus ad domum dei, nullusque sub tectum suum nos vult recipere,habentes paleas et foenum in asinorum pabulum, et panem ac vinum in meos et ancillae tuae usus, et pueri qui mecum est: nulla re indigemus nisi hospitio.	2020-04-20	Liber_Iudicum
1100000398	cui respondit senex: pax tecum sit, ego praebebo omnia quae necessaria sunt: tantum, quaeso, ne in platea maneas.	2020-04-20	Liber_Iudicum
1100000399	introduxitque eum in domum suam, et pabulum asinis praebuit: ac postquam laverunt pedes suos, recepit eos in convivium.	2020-04-20	Liber_Iudicum
1100000400	illis epulantibus, et post laborem itineris cibo et potu reficientibus corpora, venerunt viri civitatis illius, filii belial (id est, absque iugo), et circumdantes domum senis, fores pulsare coeperunt, clamantes ad dominum domus atque dicentes: educ virum, qui ingressus est domum tuam, ut abutamur eo.	2020-04-20	Liber_Iudicum
1100000401	egressusque est ad eos senex, et ait: nolite, fratres, nolite facere malum hoc, quia ingressus est homo hospitium meum: et cessate ab hac stultitia.	2020-04-20	Liber_Iudicum
1100000402	habeo filiam virginem, et hic homo habet concubinam: educam eas ad vos, ut humilietis eas, et vestram libidinem compleatis: tantum, obsecro, ne scelus hoc contra naturam operemini in virum.	2020-04-20	Liber_Iudicum
1100000403	nolebant acquiescere sermonibus illius: quod cernens homo, eduxit ad eos concubinam suam, et eis tradidit illudendam: qua cum tota nocte abusi essent, dimiserunt eam mane.	2020-04-20	Liber_Iudicum
1100000404	at mulier, recedentibus tenebris, venit ad ostium domus, ubi manebat dominus suus, et ibi corruit.	2020-04-20	Liber_Iudicum
1100000405	mane facto, surrexit homo, et aperuit ostium, ut coeptam expleret viam: et ecce concubina eius iacebat ante ostium sparsis in limine manibus.	2020-04-20	Liber_Iudicum
1100000406	cui ille, putans eam quiescere, loquebatur: surge, et ambulemus.  qua nihil respondente, intelligens quod erat mortua, tulit eam, et imposuit asino, reversusque est in domum suam.	2020-04-20	Liber_Iudicum
1100000407	quam cum esset ingressus, arripuit gladium, et cadaver uxoris cum ossibus suis in duodecim partes ac frustra concidens, misit in omnes terminos israel.	2020-04-20	Liber_Iudicum
1100000408	quod cum vidissent singuli, conclamabant: numquam res talis facta est in israel, ex eo die quo ascenderunt patres nostri de aegypto usque in praesens tempus: ferte sententiam, et in commune decernite quid facto opus sit.	2020-04-20	Liber_Iudicum
1100000409	caput 20 egressi itaque sunt omnes filii israel, et pariter congregati, quasi vir unus, de dan usque bersabee, et terra galaad, ad dominum in maspha.	2020-04-20	Liber_Iudicum
1100000410	omnesque anguli populorum, et cunctae tribus israel in ecclesiam populi dei convenerunt, quadringenta millia peditum pugnatorum.( nec latuit filios beniamin quod ascendissent filii israel in maspha.)  interrogatusque levita, maritus mulieris interfectae, quomodo tantum scelus perpetratum esset,respondit: veni in gabaa beniamin cum uxore mea, illucque diverti:et ecce homines civitatis illius circumdederunt nocte domum in qua manebam, volentes me occidere, et uxorem meam incredibili furore libidinis vexantes, denique mortua est.	2020-04-20	Liber_Iudicum
1100000411	quam arreptam, in frustra concidi, misique partes in omnes terminos possessionis vestrae: quia numquam tantum nefas, et tam grande piaculum, factum est in israel.	2020-04-20	Liber_Iudicum
1100000412	adestis, omnes filii israel: decernite quid facere debeatis.	2020-04-20	Liber_Iudicum
1100000413	stansque omnis populus, quasi unius hominis sermone respondit: non recedemus in tabernacula nostra, nec suam quisquam intrabit domum:sed hoc contra gabaa in commune faciamus.	2020-04-20	Liber_Iudicum
1100000414	decem viri eligantur e centum ex omnibus tribubus israel, et centum de mille, et mille de decem millibus, ut comportent exercitui cibaria, et possimus pugnare contra gabaa beniamin, et reddere ei pro scelere, quod meretur.	2020-04-20	Liber_Iudicum
1100000415	convenitque universus israel ad civitatem, quasi homo unus eadem mente, unoque consilio.	2020-04-20	Liber_Iudicum
1100000416	et miserunt nuntios ad omnem tribum beniamin, qui dicerent: cur tantum nefas in vobis repertum est? tradite homines de gabaa, qui hoc flagitium perpetrarunt, ut moriantur, et auferatur malum de israel.  qui noluerunt fratrum suorum filiorum israel audire mandatum:sed ex cunctis urbibus, quae sortis suae erant, convenerunt in gabaa, ut illis ferrent auxilium, et contra universum populum israel dimicarent.	2020-04-20	Liber_Iudicum
1100000417	inventique sunt viginti quinque millia de beniamin educentium gladium, praeter habitatores gabaa,qui septingenti erant viri fortissimi, ita sinistra ut dextra praeliantes: et sic fundis lapides ad certum iacientes, ut capillum quoque possent percutere, et nequaquam in alteram partem ictus lapidis deferretur.	2020-04-20	Liber_Iudicum
1100000418	virorum quoque israel, absque filiis beniamin, inventa sunt quadringenta millia educentium gladium, et paratorum ad pugnam.	2020-04-20	Liber_Iudicum
1100000419	qui surgentes venerunt in domum dei, hoc est, in silo: consulueruntque deum, atque dixerunt: quis erit in exercitu nostro princeps certaminis contra filios beniamin?  quibus respondit dominus: iudas sit dux vester.	2020-04-20	Liber_Iudicum
1100000420	statimque filii israel surgentes mane, castrametati sunt iuxta gabaa:et inde procedentes ad pugnam contra beniamin, urbem oppugnare coeperunt.	2020-04-20	Liber_Iudicum
1100000421	egressique filii beniamin de gabaa, occiderunt de filiis israel die illo viginti duo millia virorum.	2020-04-20	Liber_Iudicum
1100000422	rursum filii israel et fortitudine et numero confidentes, in eodem loco in quo prius certaverant, aciem direxerunt:ita tamen ut prius ascenderent et flerent coram domino usque ad noctem, consulerentque eum, et dicerent: debeo ultra procedere ad dimicandum contra filios beniamin fratres meos, an non?  quibus ille respondit: ascendite ad eos, et inite certamen.	2020-04-20	Liber_Iudicum
1100000423	cumque filii israel altera die contra filios beniamin ad praelium processissent,eruperunt filii beniamin de portis gabaa: et occurrentes eis tanta in illos caede bacchati sunt, ut decem et octo millia virorum educentium gladium prosternerent.	2020-04-20	Liber_Iudicum
1100000424	quam ob rem omnes filii israel venerunt in domum dei, et sedentes flebant coram domino: ieiunaveruntque die illo usque ad vesperam, et obtulerunt ei holocausta, atque pacificas victimas,et super statu suo interrogaverunt.  eo tempore ibi erat arca foederis dei,et phinees filius eleazari filii aaron praepositus domus.  consuluerunt igitur dominum, atque dixerunt: exire ultra debemus ad pugnam contra filios beniamin fratres nostros, an quiescere?  quibus ait dominus: ascendite: cras enim tradam eos in manus vestras.	2020-04-20	Liber_Iudicum
1100000425	posueruntque filii israel insidias per circuitum urbis gabaa:et tertia vice, sicut semel et bis, contra beniamin exercitum produxerunt.	2020-04-20	Liber_Iudicum
1100000426	sed et filii beniamin audacter eruperunt de civitate, et fugientes adversarios longius persecuti sunt, ita ut vulnerarent ex eis sicut primo die et secundo, et caederent per duas semitas vertentes terga, quarum una ferebatur in bethel et altera in gabaa, atque prosternerent triginta circiter viros:putaverunt enim solito eos more cedere.  qui fugam arte simulantes inierunt consilium ut abstraherent eos de civitate, et quasi fugientes ad supradictas semitas perducerent.	2020-04-20	Liber_Iudicum
1100000427	omnes itaque filii israel surgentes de sedibus suis, tetenderunt aciem in loco qui vocatur baalthamar.  insidiae quoque, quae circa urbem erant, paulatim se aperire coeperunt,et ab occidentali urbis parte procedere.  sed et alia decem millia virorum de universo israel, habitatores urbis ad certamina provocabant.  ingravatumque est bellum contra filios beniamin: et non intellexerunt quod ex omni parte illis instaret interitus.	2020-04-20	Liber_Iudicum
1100000428	percussitque eos dominus in conspectu filiorum israel, et interfecerunt ex eis in illo die viginti quinque millia, et centum viros, omnes bellatores et educentes gladium.	2020-04-20	Liber_Iudicum
1100000429	filii autem beniamin cum se inferiores esse vidissent, coeperunt fugere.  quod cernentes filii israel, dederunt eis ad fugiendum locum, ut ad praeparatas insidias devenirent, quas iuxta urbem posuerant.	2020-04-20	Liber_Iudicum
1100000430	qui cum repente de latibulis surrexissent, et beniamin terga caedentibus daret, ingressi sunt civitatem, et percusserunt eam in ore gladii.	2020-04-20	Liber_Iudicum
1100000431	signum autem dederant filii israel his quos in insidiis collocaverant, ut postquam urbem cepissent, ignem accenderent: ut ascendente in altum fumo, captam urbem demonstrarent.	2020-04-20	Liber_Iudicum
1100000432	quod cum cernerent filii israel in ipso certamine positi (putaverunt enim filii beniamin eos fugere, et instantius persequebantur, caesis de exercitu eorum triginta viris),et viderent quasi columnam fumi de civitate conscendere: beniamin quoque aspiciens retro, cum captam cerneret civitatem, et flammas in sublime ferri:qui prius simulaverant fugam, versa facie fortius resistebant.  quod cum vidissent filii beniamin, in fugam versi sunt,et ad viam deserti ire coeperunt, illuc quoque eos adversariis persequentibus: sed et hi qui urbem succenderant, occurrerunt eis.	2020-04-20	Liber_Iudicum
1100000433	atque ita factum est, ut ex utraque parte ab hostibus caederentur, nec erat ulla requies morientium.  ceciderunt, atque prostrati sunt ad orientalem plagam urbis gabaa.	2020-04-20	Liber_Iudicum
1100000434	fuerunt autem qui in eodem loco interfecti sunt, decem et octo millia virorum, omnes robustissimi pugnatores.	2020-04-20	Liber_Iudicum
1100000435	quod cum vidissent qui remanserant de beniamin, fugerunt in solitudinem: et pergebant ad petram, cuius vocabulum est remmon.  in illa quoque fuga palantes, et in diversa tendentes, occiderunt quinque millia virorum.  et cum ultra tenderent, persecuti sunt eos, et interfecerunt etiam alia duo millia.	2020-04-20	Liber_Iudicum
1100000436	et sic factum est, ut omnes qui ceciderant de beniamin in diversis locis essent viginti quinque millia pugnatores ad bella promptissimi.	2020-04-20	Liber_Iudicum
1100000437	remanserunt itaque de omni numero beniamin, qui evadere et fugere in solitudinem potuerunt, sexcenti viri: sederuntque in petra remmon mensibus quatuor.	2020-04-20	Liber_Iudicum
1100000438	regressi autem filii israel, omnes reliquias civitatis a viris usque ad iumenta gladio percusserunt, cunctasque urbes et viculos beniamin vorax flamma consumpsit.	2020-04-20	Liber_Iudicum
1100000439	caput 21 iuraverunt quoque filii israel in maspha, et dixerunt: nullus nostrum dabit filiis beniamin de filiabus suis uxorem.	2020-04-20	Liber_Iudicum
1100000440	veneruntque omnes ad domum dei in silo, et in conspectu eius sedentes usque ad vesperam, levaverunt vocem, et magno ululatu coeperunt flere, dicentes:quare, domine deus israel, factum est hoc malum in populo tuo, ut hodie una tribus auferretur ex nobis? altera autem die diluculo consurgentes, exstruxerunt altare: obtuleruntque ibi holocausta, et pacificas victimas, et dixerunt:quis non ascendit in exercitu domini de universis tribubus israel?  grandi enim iuramento se constrinxerant, cum essent in maspha, interfici eos qui defuissent.	2020-04-20	Liber_Iudicum
1100000441	ductique poenitentia filii israel super fratre suo beniamin, coeperunt dicere: ablata est tribus una de israel:unde uxores accipient?  omnes enim in commune iuravimus, non daturos nos his filias nostras.	2020-04-20	Liber_Iudicum
1100000442	idcirco dixerunt: quis est de universis tribubus israel, qui non ascendit ad dominum in maspha?  et ecce inventi sunt habitatores iabes galaad in illo exercitu non fuisse.( eo quoque tempore cum essent in silo, nullus ex eis ibi repertus est.) miserunt itaque decem millia viros robustissimos, et praeceperunt eis: ite, et percutite habitatores iabes galaad in ore gladii, tam uxores quam parvulos eorum.	2020-04-20	Liber_Iudicum
1100000443	et hoc erit quod observare debebitis: omne generis masculini, et mulieres quae cognoverunt viros, interficite; virgines autem reservate.	2020-04-20	Liber_Iudicum
1100000444	inventaeque sunt de iabes galaad quadringentae virgines, quae nescierunt viri thorum: et adduxerunt eas ad castra in silo, in terram chanaan.	2020-04-20	Liber_Iudicum
1100000445	miseruntque nuntios ad filios beniamin, qui erant in petra remmon, et praeceperunt eis, ut eos susciperent in pace.	2020-04-20	Liber_Iudicum
1100000446	veneruntque filii beniamin in illo tempore, et datae sunt eis uxores de filiabus iabes galaad: alias autem non repererunt, quas simili modo traderent.	2020-04-20	Liber_Iudicum
1100000447	universusque israel valde doluit, et egit poenitentiam super interfectione unius tribus ex israel.	2020-04-20	Liber_Iudicum
1100000448	dixeruntque maiores natu: quid faciemus reliquis, qui non acceperunt uxores?  omnes in beniamin feminae conciderunt,et magna nobis cura, ingentique studio providendum est, ne una tribus deleatur ex israel.	2020-04-20	Liber_Iudicum
1100000449	filias enim nostras eis dare non possumus, constricti iuramento et maledictione qua diximus: maledictus qui dederit de filiabus suis uxorem beniamin.	2020-04-20	Liber_Iudicum
1100000450	ceperuntque consilium, atque dixerunt: ecce solemnitas domini est in silo anniversaria, quae sita est ad septentrionem urbis bethel, et ad orientalem plagam viae, quae de bethel tendit ad sichimam, et ad meridiem oppidi lebona.	2020-04-20	Liber_Iudicum
1100000451	praeceperuntque filiis beniamin, atque dixerunt: ite, ad latitate in vineis.	2020-04-20	Liber_Iudicum
1100000452	cumque videritis filias silo ad ducendos choros ex more procedere, exite repente de vineis, et rapite ex eis singuli uxores singulas, et pergite in terram beniamin.	2020-04-20	Liber_Iudicum
1100000453	cumque venerint patres earum, ac fratres, et adversum vos queri coeperint atque iurgari, dicemus eis: miseremini eorum: non enim rapuerunt eas iure bellantium atque victorum: sed rogantibus ut acciperent, non dedistis, et a vestra parte peccatum est.	2020-04-20	Liber_Iudicum
1100000454	feceruntque filii beniamin ut sibi fuerat imperatum: et iuxta numerum suum, rapuerunt sibi de his quae ducebant choros, uxores singulas: abieruntque in possessionem suam aedificantes urbes, et habitantes in eis.	2020-04-20	Liber_Iudicum
1100000455	filii quoque israel reversi sunt per tribus et familias in tabernacula sua.  in diebus illis non erat rex in israel: sed unusquisque quod sibi rectum videbatur, hoc faciebat.	2020-04-20	Liber_Iudicum
